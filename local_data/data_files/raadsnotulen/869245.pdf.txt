Gemeente Amsterdam R
Gemeenteraad
Gemeenteblad
Raadsnotulen
Jaar 2008
Afdeling 2
Vergaderdatum 30 oktober 2008
Publicatiedatum 14 november 2008
Middagzitting op donderdag 30 oktober 2008
Voorzitter: mr. M.J. Cohen, burgemeester, alsmede het raadslid de heer Nederveen,
plaatsvervangend voorzitter
Raadsgriffier: mevrouw mr. M. Pe
Verslaglegging: Notuleerservice Nederland
Voorzitter: burgemeester Cohen
De VOORZITTER heropent de vergadering om 13.00 uur.
De VOORZITTER: Ik heropen de vergadering van de gemeenteraad van
Amsterdam. Ik ga u eerst vertellen hoe onze agenda eruitziet. We beginnen zoals
afgesproken met de actualiteit van mevrouw Van der Pligt over de dreigende ontslagen
van de id-medewerkers in Amsterdam. Een aantal van hen zit hier op de tribune, zij
hebben een petitie aangeboden, en er is met hen afgesproken met hen dat zij zullen
luisteren. Daarna gaan wij naar agendapunt 26 over de scheiding van kerk en staat.
Vervolgens gaan wij vanmiddag de twee punten van cultuur behandelen, de
agendapunten 22 en 23. Aan het eind van de middag zullen wij afsluiten met het geheime
agendapunt en vanavond beginnen we met agendapunt 28, Hermes. Daarnaast hebben
we nog een aantal zaken die er ook zijn, kortom ik wijs u erop dat het verstandig is om uw
tijd zo sec mogelijk te gebruiken, anders wordt het erg laat.
27a.
Actualiteit van het raadslid mevrouw Van der Pligt van 20 oktober betreffende
dreigende ontslagen van id-medewerkers in Amsterdam (Gemeenteblad afd. 1, nr. 534)
De VOORZITTER geeft het woord aan mevrouw Van der Pligt.
Mevrouw VAN DER PLIGT: In het verleden is de zogeheten id-regeling opgezet
om mensen vanuit een uitkering aan werk te helpen: in- en doorstroombanen. Die
instroom ging goed en ook de doorstoomdoelstelling is ruim behaald. Van de 6000 id-
banen zijn er nog maar 2500 over. Veel id'ers zijn door de instelling waarvoor ze werkten
aangenomen. Bij het ontstaan van de id-banen is duidelijk gezegd dat het moest gaan om
additioneel werk, met andere woorden: er moest werk worden gecreëerd voor de id'ers
waar de instellingen geen regulier budget voor hadden. En nu vragen wij diezelfde
instellingen om nog meer mensen regulier in dienst te nemen, op straffe van een korting
op het id-budget als ze dat niet doen. Een welzijnsinstelling die geen subsidie krijgt voor
de bemensing van de kinderboerderij of toezichttaken in de buurt kan die
1Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
kinderboerderijmedewerkers en toezichthouders dus op geen enkele manier in dienst
nemen, zelfs niet 10% van die werknemers.
Vandaag verwoordt de directrice van Dynamo, een grote welzijnsinstelling in
Amsterdam-Zuidoost, dat als volg in Het Parool: “Ik zou niet weten waar ik het geld
vandaan moet halen. Wij maken geen winst en zijn volledig afhankelijk van subsidie. Bij
Dynamo werken naast 250 reguliere werknemers 64 id'ers. Deze worden eind volgend
jaar allemaal ontslagen. Het kost me in 2009 alleen al 150.000 euro om ze in dienst te
houden”, zegt mevrouw Douma, “en dat wordt daarna alleen maar meer. Daar hebben wij
simpelweg het geld niet voor.” Hetzelfde geldt voor veel andere organisaties, zo blijkt uit
onderzoek van de ABVAKABO. Vakbondsbestuurder Den Hogendam zegt: “Zo gaat er
veel nuttig werk in de stad verloren.”
Dat is niet wat de gemeente wil, maar dat is wel het effect van deze maatregel. Ze
hebben hier gewoon niet goed over nagedacht, want een culturele, een sport- of een
welzijnsinstelling heeft geen andere inkomsten dan subsidies en mag ook geen reserves
op de plank hebben liggen. Hun nu te vragen geld tevoorschijn te toveren, past in de
show van de magiër Hans Klok, maar niet in deze gemeenteraad. Dat is de realiteit en dat
heeft niets te maken met onwil van de betrokken instellingen. Door de jarenlange
bezuinigingen op het welzijn en cultureel werk is de rek er daar volledig uit. De
kinderboerderij, het filmhuis en het buurthuis zijn alleen nog maar draaiende te houden
dankzij de inzet van die id-medewerkers. Uitvoering en doorzetting van deze regeling
betekenen een kaalslag in buurten voor wat betreft laagdrempelige voorzieningen als
buurthuizen, buurttheaters, kringloopwinkels en maak het rijtje maar af.
Werknemers die hun plek hebben in een organisatie en in hun buurt gaan wij nu
overplaatsen naar Pantar, waar zij een ongewisse toekomst tegemoet gaan. Wellicht
zullen zij in een plantenkas mogen gaan werken, of in het ene na het andere dure, zinloze
re-integratieproject worden geplaatst. Het Parool kopte twee weken geleden met: Id‘ers
Impuls te weinig waard. Geef ze maar terug. Bezie dat eens in het licht van de uitspraken
van meneer Dek, de directeur van Pantar, die hij recentelijk in het NRC heeft gedaan toen
hij zei dat de vraagprijs van bijstandsgerechtigden als volgt wordt berekend: “We vragen
een werkgever wat hij normaal had uitgegeven voor tien Polen, zeg 640 euro, dan krijgt hij
er bij ons twintig voor die prijs.” Dan kan ik begrijpen dat Pantar die id'ers nu graag terug
wil. Mensen mogen niet gezien worden als probleem of als handelswaar, maar als
waardevol.
En wat gaat er gebeuren als we deze regeling uit gaan voeren? Veel id'ers zullen
hun vertrouwde, gewaardeerde werkplek moeten verlaten. Vier jaar worden ze
gedeeltelijk gecompenseerd voor het verlies aan inkomen, maar na vier jaar is het
afgelopen met allerhande compensatieregelingen. Na hen jarenlang te hebben ingezet
voor de leefbaarheid van onze stad, danken wij ze af. Gisteren stond het Museumplein vol
met pandaberen als bedreigde soort. Vandaag hadden wij daar de id'ers neer kunnen
zetten: 2450 mensen met allemaal hun eigen verhaal. Deze mensen verdienen ons
respect voor al het werk dat ze voor de stad hebben verzet. Ze verdienen het dat we
zorgvuldig omgaan met hun afbouwregeling en die vereist maatwerk. We weten allemaal
dat het zinloos is om voor iemand van zestig jaar zonder startkwalificatie nog een traject
naar betaalde arbeid uit te gaan zetten. Dan kunnen wij beter het geld dat we aan die
zinloze re-integratie gaan inzetten, gebruiken om zijn baan te behouden. Mensen van
boven de vijftig jaar die nu een socialewerkvoorzieningindicatie krijgen, komen jarenlang
op de wachtlijst van die sociale werkvoorziening. Ook het voorzieningenniveau moeten we
onder de loep nemen en ons afvragen wat het ons als stad waard is om dat te behouden.
Dat zullen we samen met de stadsdelen moeten bekijken.
2Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
Het college van Amsterdam zegt zich druk te maken over te groeiende tweedeling
en de toegenomen armoede. Dan moet het vandaag laten zien dat het daar werk van wil
maken en ervoor zorgen dat geen id'er ontslagen wordt. Wethouder Asscher zei bij de
algemene beschouwingen dat de toekomstkansen van mensen zonder startkwalificatie
een enkele reis richting de bijstandsbakken van DWI inhielden. Het is een gedurfde
uitspraak als je bedenkt dat als gevolg van de afbouw van de id-banenregeling door de
gemeente straks heel veel id'ers die laag opgeleid zijn of boven de vijftig inderdaad die
enkele reis zullen gaan maken.
Ik heb hier een motie.
De VOORZITTER deelt mee dat de volgende motie is ingekomen:
79° Motie van het raadslid Van der Pligt inzake actualiteit id-banen (Gemeenteblad
afd. 1, nr. 578).
Besluit:
Het college van burgemeester en wethouders op te dragen:
- de uitvoering van de nieuwe regeling per 1 januari 2009 voor de id-banen niet
door te laten gaan;
- te komen met een nieuw, goed onderbouwd, voorstel waarin de gevolgen
voor werknemers en het voorzieningenniveau in de stad zijn meegenomen en
gewogen en waarbij alle partijen (vakbond, werkgevers, stadsdelen en DWI)
zijn betrokken en er zich in kunnen vinden;
- tot die tijd de huidige id-regeling voort te laten bestaan.
De VOORZITTER geeft het woord aan de heer Ünver.
De heer ÜNVER: Bij de invoering van de Wet werk en bijstand in 2004 zijn de id-
en WIW-regeling afgeschaft. Vele gemeenten hebben toen ook de id-regeling per direct
stopgezet. Hier in Amsterdam hebben wij die keuze niet gemaakt. Hier hebben wij met
elkaar afgesproken dat niemand door gewijzigd beleid, door nieuw gemeentelijk beleid,
van zijn id-positie uit zou stromen naar een positie in de bijstand. Die afspraak hebben wij
gemaakt en die afspraak houdt stand. Wel kiest Amsterdam voor maximale inzet op
doorstroming en zet de gemeente veel energie in op wat conform de oorspronkelijke
bedoeling van de regeling bedoeld is, zoals mevrouw Van der Pligt ook al aangaf, het
verkrijgen van een reguliere, niet-gesubsidieerde baan. Wij gaan in eerste instantie uit van
de belangen van de id-werknemers zelf, die veelal al jaren gewoon werken, en een
waardevolle bijdrage hebben geleverd aan onze stad.
We hebben dus beloofd dat niemand door gemeentelijk beleid zou uitstromen
naar de bijstand. Deze belofte houdt dus stand. Hiernaast hebben wij ook nog oog voor
de inkomenspositie die de id’ers genieten. Wij willen dat deze gewaarborgd wordt en blijft
en hebben daarom extra maatregelen bedacht - samen met onze collega van GroenLinks
hebben wij daarop aangedrongen - die de werkgevers moet verleiden hun
verantwoordelijkheid te nemen en de id'er in dienst te nemen tegen zijn huidige salaris. Zo
kan de id-werkgever 36.000 euro, dus anderhalf jaarsalaris, meekrijgen als hij een id'er in
dienst neemt. Als een nieuwe id-werkgever een id'er tegen het oude salaris in dienst
neemt, dan gaan wij vier jaar lang het verschil tussen het minimumloon en het inkomen
dat ze genieten, veelal 10-15% verschil, betalen, zodat de id'er in vier jaar tijd zijn
competenties kan opschroeven en naar inkomensniveau kan doorgroeien en, nog
belangrijker, dat hij een sterkere rechtspositie geniet. Je kunt in dit land iemand die je vier
3Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
jaar in dienst hebt gehad niet zomaar zonder geldige reden ontslaan. We willen dat de
werkgevers nu dus hun verantwoordelijkheid hierin nemen. Het gaat om 10% verlaging
van de subsidie. We hebben het over zestien tientjes voor de bijdrage van
arbeidskrachten. Mevrouw Van der Pligt heeft het over mensen op de juiste waarde
schatten. Als werkgevers niet bereid zijn om die zestien tientjes voor iemand die arbeid
voor hen verricht te betalen, dan vind ik dat een voorbeeld van de misvatting van de
waarde die mensen hebben. We zetten ons behalve voor de positie van de id’er ook in om
waarborgen in te bouwen voor de inkomenspositie. Maar wat we niet kunnen beloven, is
dat alle id’ers hun werk kunnen voortzetten waar ze nu zijn. Dat kunnen wij niet, omdat
daarvoor de rol van de werkgever ook van belang is.
(Mevrouw VAN DER PLIGT: U beweert hier dus eigenlijk dat die
instellingen al die jaren hun best niet genoeg gedaan hebben en dat ze
best nog wel een tandje bij kunnen plussen, ondanks het feit dat mede
onder invloed van de PvdA heel veel subsidies continu zijn gekort op
zowel de welzijns- als de culturele instellingen?)
U hebt gelijk; in zoverre dat juist de PvdA natuurlijk een van de bedenkers was
van deze maatregel, maar er zijn instellingen geweest, id-werkgevers, die de doorstroom
wel hebben gerealiseerd, andere ook weer niet. Het gaat hier dus om die uitstroom, die
moeten we realiseren.
(Mevrouw VAN DER PLIGT: Ik wil niet vervelend gaan worden, meneer
Ünver, maar u zegt dat er werkgevers zijn die dat nu niet willen, maar dat
zijn instellingen die al heel veel mensen regulier in dienst hebben
genomen en nu met hun rug tegen de muur staan. Die kunnen niet nog
meer mensen in dienst nemen en die gaan wij nu afstraffen.)
Zo zie ik dat dus niet: afstraffen. Maar laten we het over die werkgevers hebben.
Ik geef een goed voorbeeld van hoe het niet moet, van slecht werkgeverschap. U had het
over Impuls; ik hoop dat u het niet over Impuls hebt als u het hebt over dat rijtje goede
werkgevers dat al zoveel gedaan heeft. Wat doet Impuls als het gaat om die mensen in
hun waarde te schatten? Impuls heeft zeshonderd à zevenhonderd mensen in dienst; het
is een commerciële organisatie. Vervolgens hebben ze 74 id'ers in dienst. Daarna zeggen
wij: “Wij willen dat u 10% bijdraagt aan wat de id'ers voor uw organisatie betekenen,
zestien tientjes per persoon of dat u binnen uw organisatie 10% van uw id-bestand, zeven
mensen, in dienst neemt. Dan hoeft u die 10% verlaging niet te betalen.” Wat doet Impuls
zonder een brief te sturen? Het eerste wat ik van Impuls hoorde, was via de krant: “Wij
gaan 74 mensen collectief ontslaan.” Het is ten eerste voor mij de vraag of dat zo op die
manier kan. Ik heb begrepen dat de FNV daar ook moeite mee heeft en van plan is om
stappen te ondernemen. Dat was een voorbeeld van hoe het niet moet. Het is niet zo dat
alle id-werkgevers een optimale inzet hebben getoond. Ik denk dat het goed is om te
concluderen dat dat geen goed werkgeverschap is, wat ons betreft. Het onbedoelde effect
van de ooit goedbedoelde regeling wordt hier dus wel heel zichtbaar. Het kan toch niet zo
zijn dat deze mensen dus niets waard zijn voor Impuls. Louter bedrijfseconomisch wordt
het bekeken en daarom stuurde het bedrijf die 74 mensen de deur uit, collectief ontslag,
terwijl het al jarenlang gebruikmaakte van de diensten van die mensen. Als we het
hebben over op de juiste waarde inschatten en dan bij de eerste de beste mogelijkheid de
verantwoordelijkheid die ze moeten nemen gelijk afschuiven en teruggegeven aan de
gemeente en de maatschappij.
(Mevrouw VAN DER PLIGT: Ik hoorde u een interessante uitspraak doen.
U zegt zelf dat het onbedoelde effecten zijn die we niet zo hebben
ingeschat. Dat is nu juist het probleem en daarom zeg ik: “Wij gaan die
regeling nu niet uitvoeren, we gaan kijken hoe we maatwerk kunnen
4Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
leveren.” Misschien dat we dan tegen Impuls zeggen: “Jullie hebben niet
goed gehandeld.” Dat zeggen we niet tegen instellingen als Dynamo, De
Badcuyp en noem maar op, en heel veel culturele instellingen waarvan ik
weet dat de werkgevers deze nacht hebben wakker gelegen. De mensen
daar zijn het slachtoffer en de id’ers die daar werken zijn het slachtoffer.
Dat zijn de mensen waar het om gaat.)
Wat ik frappant vind is dat we het hebben over maatwerk en dat u het vervolgens
hebt over clubs en organisaties. Ik praat dus over id’ers, maatwerk per id'er, per persoon.
Het gaat hier over mensen. Ik heb in het begin van mijn bijdrage aangegeven dat het in dit
dossier gaat over mensen. Ik zal zo direct nog proberen het een en ander toe te lichten,
om te kijken of ik uw vraag nog beter kan beantwoorden.
Ik heb gezegd dat dit geen gratis arbeidskrachten zijn die iedereen maar kan
inzetten naar eigen wensen en dat ze het niet willen zodra er van hen verwacht wordt dat
ze iets bijdragen, omdat ze er geen geld voor overhebben. Wat ik overigens wel vreemd
vind - ik ga ervan uit dat de SP die bedoeling niet heeft, maar zo komt het wel op mij over
- is dat de SP dat soort slecht werkgeverschap wil belonen.
(Mevrouw VAN DER PLIGT: Dat vind ik helemaal een spannende
uitspraak, want dan gaat u mij volgende week als wij een debat gaan
hebben over de participatiebanen ook helemaal steunen, want daar
worden mensen ook gewoon zonder dat ze daar iets voor krijgen bij
werkgevers tewerkgesteld.)
Wij dragen zorg voor de positie van de id'er. Wij zorgen ervoor dat ze niet naar de
bijstand hoeven. Maar wij erkennen heus wel dat er id'ers zijn die samen met hun partner
die ook werkt een klein inkomen, een klein koophuisje, hebben. Als je die positie als id'er
verliest en in de bijstand terechtkomt, dan moet je je eigen huis opeten en dan verlies je
dat dus. Wij dragen er zorg voor dat dat niet gebeurt. Waar we ook zorg voor dragen - dat
gaat over armoede - is dat die mensen er niet in inkomen op achteruitgaan. Daar hebben
we dus maatregelen voor ingebouwd. U zit met uw aandacht heel erg bij die clubs. Daar
kom ik zo direct op terug. Het gaat ons in eerste instantie om de id-werknemers zelf.
Volgens mij gaat het daar de vakbond ook om. Ik kan me moeilijk voorstellen dat die
vakbonden zich hard gaan maken voor de clubs in plaats van voor de mensen.
Dat wil niet zeggen dat we geheel ongevoelig zijn voor de situatie van sommige
id-werkgevers, die goed werkgeverschap hebben getoond in de afgelopen tijd en die
mensen in dienst hebben genomen, die de mensen goed hebben begeleid en die daarin
hebben geïnvesteerd. Dan komen we bij die categorie die dus eigenlijk wel de id'ers graag
regulier in dienst zouden willen nemen, maar niet kunnen, bijvoorbeeld vanwege het feit
dat ze een subsidierelatie met ons hebben en dat wij enkele organisatorische of
projectmatige dingen subsidiëren, maar geen personele kosten. Als wij daar geen oog
voor hadden, hadden wij natuurlijk niet bij de voorjaarsnota, samen met GroenLinks,
structureel geld daarvoor geregeld, om onbedoelde effecten van deze maatregel weg te
nemen en om verzachtende maatregelen in te kunnen bouwen, zodat het goede werk dat
voor deze stad wordt verricht niet zomaar in een keer over de kop gaat. Het zou geen
oplossing voor alle goede id-werkgevers zijn, dat weten we, maar het is wel degelijk een
verlichting van de zorgen van de onbedoelde effecten. Dat neemt nog steeds niet weg dat
onze focus bij de id-werknemers zelf ligt. Het terugdraaien van deze maatregelen, wat tot
doel heeft het weghalen van de verleiding en het leggen van druk op de werkgevers opdat
zij hun verantwoordelijkheid nemen, zien wij toch als het belonen van het slechte
werkgeverschap. Het in stand houden van de mentaliteit van sommigen dat men gewoon
over gratis arbeidskrachten kan beschikken, is onacceptabel. Het kan niet zo zijn dat wij
het welzijnswerk en de buurthuizen in de stadsdelen openhouden met geld uit de centrale
5Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
kas. De WWB-middelen zijn er juist voor bedoeld om in die mensen te investeren, die
mensen te begeleiden en hen aan reguliere arbeid te helpen. Die zijn er niet voor bedoeld
om deze situatie, wat voor goed werk de mensen ook leveren, in stand te houden. Dat is
ook belangrijk, maar voor alles is een eigen potje.
Ik zou aan de wethouder een aantal vragen willen stellen. De eerste is: wat kunt u
ons nu vertellen over de cijfers die de SP aan ons voorlegt? Wat zijn uw signalen in de
eerste bevindingen die u bereikt hebben? Kunt u mij nog een keer duidelijk maken dat -
ook als de werkgever niet meewerkt en dus de werknemers in het vangnet terechtkomen,
want u hebt het over een plantenkas, dat de id-werknemer daar wordt geplaatst. Het is
toch de bedoeling dat je zo snel mogelijk bij een goede id-werkgever wordt herplaatst met
behoud van je id-status en -inkomen, als je in een vangnet terechtkomt. Als u mij daarover
nog een keer gerust kunt stellen, dan zou ik dat zeer waarderen. Kunt u binnen zeer korte
tijd, het liefst voor de commissievergadering van komende week, met een voorstel komen
waarin de criteria worden vastgesteld, de randvoorwaarden die wij zullen hanteren bij het
in aanmerking komen van de id-werkgevers voor het noodfonds, dat bedoeld is om
onbedoelde effecten te verzachten? De laatste vraag: bent u het met ons erover eens dat
de werkgevers die slecht werkgeverschap hebben getoond (ik denk dat iedereen een
beetje een beeld heeft van wat dat is, denk maar aan de krantenberichten van Impuls)
niet meer in aanmerking zouden moeten komen voor die verzachtende maatregel noch
voor nieuwe id'ers noch, gezien de begeleiding en de bedrijfsmentaliteit daar, voor
eventuele participatiebanen?
De VOORZITTER geeft het woord aan mevrouw Sargentini.
Mevrouw SARGENTINI: Sinds 2002 ben ik persoonlijk betrokken bij id-banen in
de stad. Toen het Rijk die banen afschafte heeft Amsterdam, op voorstel van GroenLinks
en ander partijen, daar een andere route in gekozen. Amsterdam heeft kosten noch
moeiten gespaard om id'ers met behoud van hun salaris aan het werk te houden. We
hebben zelfs een uitruil opgestart met andere steden waar onze id'ers woonden, om
ervoor te zorgen dat zij aan het werk bleven. Door middel van de motie-Sargentini zijn nog
eens tachtig mensen in de cultuur- en welzijnssector regulier aan het werk gekomen en zij
zijn nu nog aan het werk. De afspraak dat niemand ontslagen wordt door gemeentelijk
beleid staat en daar houden wij ons aan. Voor de zomer heeft de gemeenteraad besloten
dat de uitstroom van id'ers nog intensiever ter hand genomen moet worden. Daarbij heeft
het college op verzoek van GrLi en de PvdA de hoogte van het salaris voor de id'ers voor
vier jaar en daarmee voor vast, want dat is ver weg van de flexwet, gegarandeerd. Ook
ligt er 2 miljoen euro structureel op de plank voor een vangnet. Dat is ondertussen het
derde vangnet dat sinds 2002 opgetuigd is. Zo heb ik laten zien dat wij ons hier kosten
noch moeiten sparen. Hoe dat vangnet er precies uit gaat zien, weet ik nog niet en ik zou
graag van de wethouder weten of hij daarover een tipje van de sluier zou kunnen
oplichten.
Dat kunnen we allemaal doen: het salaris garanderen en een baan garanderen.
De heer Ünver heeft gelijk: dat geldt helaas niet per se bij de werkgever waar je werkt.
Een ding kunnen we niet oplossen en dat is het feit dat id'ers allang geen additioneel werk
meer doen. Natuurlijk doen id'ers regulier werk en dat moeten we met zijn allen erkennen.
Bij regulier werk hoort een regulier salaris. Ik denk dat we daar met zijn allen heel hard
aan proberen te werken, maar dat is ons nog steeds niet gelukt.
Ik wil ook even praten over Impuls. Die heeft twee weken geleden aangekondigd
74 id-medewerkers te ontslaan. Ik heb het nagekeken, want ik vond dat nogal een groot
aantal en het verbaasde me nogal. In 2007 had Impuls - het spijt me dat de getallen gaan
6Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
duizelen - 588 fte's in dienst, dat zullen inderdaad die 700 werknemers zijn, waarvan op
dat moment 84 id'ers. Impuls had een budget - dit is van 2005, want in 2006 en 2007
wilde Impuls zijn boeken niet meer laten zien - van 33 miljoen euro, waarvan 20 miljoen
personeelskosten. Impuls zegt dat het aan het werk houden van die 74 id'ers het bedrijf
volgend jaar 2 ton gaat kosten, 200.000 euro op een budget van 33 miljoen euro per jaar.
Ik begrijp dat niet. Ik begrijp niet dat zo’n grote organisatie dat niet kan regelen. Ik begrijp
ook dat Impuls niet erg hard gewerkt heeft om zijn id'ers intern te laten doorstromen naar
echt werk. Ik heb sinds 2002 de meeste directeuren en managementteams van de grote
instellingen gesproken. Iedereen vertelt mij regelmatig waar men staat met problemen
rond de id'ers. Impuls ken ik niet. Impuls heeft mij vanaf 2002 nog nooit benaderd, ik heb
nog geen brief gezien. De ondernemingsraad van Impuls ken ik wel: een goede, gedreven
or die altijd aan de bel trekt, maar het management: vergeet het. Ik kan daar bijna om
huilen, want het gaat hier inderdaad om mensen die hun brood verdienen op een manier
die deugt en over een bedrijfstak die wij met zijn allen een warm hart toedragen. Dat er
een versterkte uitstroom zou komen van id-banen naar ander werk wist iedere werkgever.
Met alle vangnetten die GrLi en de PvdA in de loop van de tijd hebben ingezet, wisten we
dat dat zou gaan gebeuren. Waar was Impuls dan?
Laat ik verder gaan, want Impuls kleurt dit debat en dat is niet eerlijk voor al die
werkgevers die jarenlang de touwtjes aan elkaar knopen en goed met hun werknemers
omgaan. Natuurlijk maken die werkgevers zich er zorgen over dat ze personeel gaan
verliezen. Ook zij weten al jaren dat de bestaande situatie, waarbij de gemeentelijke
overheid een regeling in stand houdt die eigenlijk allang niet meer bestaat, niet
altijddurend zal zijn. De stadsdelen wisten dat ook, bijvoorbeeld met betrekking tot De
Badcuyp. Er ligt al jaren een motie die aangenomen is in het stadsdeel Oud-Zuid om De
Badcuyp regulier te gaan financieren. Blijkbaar vinden ze het daar belangrijk. Ze vergeten
alleen een motie uit te geven waarmee de werknemers die daar zitten niet meer als
gesubsidieerde arbeid te boek staan, maar gewoon als reguliere banen.
GroenLinks vindt het heel erg dat culturele instellingen, welzijnsstichtingen en
scholen financieel ingewikkeld komen te zitten. Natuurlijk moeten we elkaar daarover in
deze raad aankijken en u in het college ook, want het heeft consequenties voor het
aanvragen bij het Kunstenplan of voor de financiering van welzijnsorganisaties. Daarop
hebben we vanaf het begin aangedrongen. Als de samenleving het werk dat id'ers doen
waardevol vindt – en het is waardevol - dan dienen we te betalen, maar niet zomaar uit de
WWB-middelen, want die worden steeds minder; dat laat deze begroting al zien.
Momenteel hebben wij voor werk en re-integratie 204 miljoen euro per jaar te besteden.
Dat is een bulk geld, maar toch kan het op. En 80 miljoen van die 204 miljoen besteden
wij aan het salaris van id'ers. Dat is geen weggegooid geld, maar het is geen fatsoenlijke,
structurele financiering. Ik wil de werknemers die hier zitten en vrezen voor hun baan een
hart onder de riem steken, maar ik ben het met meneer Ünver erover eens dat het een
beetje gek is dat werkgevers eigenlijk een exploitatieprobleem afwentelen op hun
werknemers.
Ik ben zelf al jaren lid van de ABVAKABO en ik kreeg dus een brief van de ABVA
of ik kwam demonstreren vandaag, maar ik zei dat ik andere bezigheden had. Ik moet hier
zijn. Ik heb vanaf 2002 de ABVA meerdere keren gebeld met de vraag over de id-banen
die op de tocht staan. Ik heb gevraagd of hij als vakbond wat wilde doen. Ik heb meerdere
keren als antwoord gekregen dat hij niets doet voor id'ers, omdat het geen echte
werknemers zijn. Ik waardeer het dat de ABVA hier nu is, maar ik vroeg me af: waar was
u in 2002, 2003, 2004 enzovoort?
Ik kan mij voorstellen dat instellingen voor het eind van dit kalenderjaar geen zicht
hebben op de subsidie die ze krijgen van de gemeente en van anderen. Als je niet weet
7Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
met welk rekenplaatje en met welk budget je moet gaan werken per 1 januari 2009 en als
je ook niet weet welke id'ers je regulier aan het werk kunt zetten en wie niet en hoeveel,
dan zou het misschien verstandig zijn, meneer de wethouder, om die deadline iets minder
strak te nemen, opdat we in het nieuwe jaar, wanneer we weten waar die instellingen aan
toe zijn, nog een keer kunnen kijken naar hun werkgeversinstellingen. De voorstellen
zoals de SP die doet, vind ik onverstandig. Ik denk dat die werknemers in de id niet verder
helpen en ik denk ook dat het voor het budget van de gemeente erg onverstandig is.
De VOORZITTER geeft het woord aan wethouder Ossel.
Wethouder OSSEL: Ik wil beginnen met mevrouw Van der Pligt dank te zeggen
voor het uiten van haar zorgen over de positie van id'ers. Ik weet ook dat het met goede
bedoelingen gebeurt en vanuit het goede maatschappelijke hart van de SP. Ik wil ook de
mensen op de tribune bedanken voor hun aanwezigheid. Ik begrijp de zorg. Het is ook
absoluut niet leuk als je het gevoel hebt dat je baan wordt bedreigd. Ik kan me voorstellen
dat u daar zorgen over hebt. Ik wil van tevoren alvast mijn excuses aan u aanbieden, want
we praten hier af en toe over regelingen, over geld en over budgetten, maar het gaat
uiteindelijk over u en uw werk. Ik hoop dat ook niet te vergeten en de raad ook niet. Ik kan
niet namens hem praten, maar ik weet het wel bijna zeker, dus ik hoop dat u mij het niet al
te euvel duidt.
Ik denk dat ik het beste maar iets algemeens kan zeggen over de regelingen en
hoe we ertoe zijn gekomen, om van daaruit automatisch een antwoord richting mevrouw
Van der Pligt, en ook op een aantal andere vragen die mij zijn gesteld, te geven. Er is
geen sprake van compleet nieuw beleid. In 2004 is al besloten om te komen tot een
afbouw van deze regeling. Dat moest ook gebeuren, omdat we dat landelijk moesten
doen. We zijn dus vanaf 2004 bezig om dat voor elkaar te krijgen. En dat doen we, vind ik,
stapsgewijs op een sociale manier. Mevrouw Sargentini zegt net al voor de derde keer
bezig te zijn met een vangnet. Dat heeft te maken met de stappen die we met elkaar
maken. Mevrouw Van der Pligt heeft gelijk. Het heeft, zeker in het begin, geleid tot een
flinke uitstroom, maar later zagen we dat het steeds moeilijker werd. Dat is de aanleiding
ervoor geweest om te komen tot een versnelling van de afbouw door middel van prikkels,
niet alleen negatieve prikkels, maar vooral ook positieve prikkels. We doen dat omdat die
uitstroom niet zo snel meer gaat als we zouden willen.
We gaan een debat krijgen over de participatiebanen. De opvatting dat re-
integratie helemaal niets voorstelt, deel ik volstrekt niet. Die participatiebanen voorzien
juist in iets wat in deze regeling heel slecht is geregeld, namelijk het begeleiden en verder
ontwikkelen van de id-werknemers.
Er zit een begeleidingsbudget in en de bedoeling is dat we van daaruit ook verder
komen en stappen kunnen nemen naar ander en meer regulier werk. De uitstroom gaat
dus niet zo snel als we zouden willen en de regeling - mevrouw Sargentini zei dat al - legt
een veel groter beslag op de middelen dan we zouden willen: 80 miljoen euro van die 204
miljoen euro, dat is ontzettend veel. Het zorgt ervoor dat we eigenlijk een regel in stand
houden die misschien uit het oogpunt van dienstverlening, maatschappelijk wel goed is,
maar uit het oogpunt van werkgelegenheidsbeleid en sociaal beleid, vanuit mijn
portefeuille gezien, niet verstandig is. Vandaar ook dat we door moeten gaan met de
afbouw van deze regeling op een goede en solide manier.
Extra prikkels zijn dus nodig om ervoor te zorgen dat de id'ers doorstromen naar
banen, en liefst naar reguliere banen. Daar is de regeling namelijk ook voor bedoeld: een
versnelling van de afbouw, maar wel op een sociale manier en naar mijn mening ook op
een redelijk solide manier. Wat gaan we daaraan doen? We stoppen de subsidie voor
8Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
id'ers die kansen hebben op de reguliere arbeidsmarkt niet direct, maar per 1 oktober
2009, zodat er tijd is om daarnaar te kijken en iets te ontwikkelen, en te bezien of iemand
kansrijk is en marktprofiel heeft (excuus voor het woord, tribune). De werkgevers doen dat
samen met Pantar. Voor de overige id'ers - ik weet niet precies hoeveel dat er zullen zijn,
maar dat zal wel een behoorlijke meerderheid zijn - bouwen we de subsidie geleidelijk af,
met stappen van 10% per jaar. Meneer Ünver zei het al dat 133 euro per maand 133 euro
per maand is, laat dat duidelijk zijn. Maar misschien is het toch wel een afweging om voor
133 euro per maand de komende tijd een id'er in dienst te houden, als je dat zou willen,
als die dan ook zulk belangrijk werk verricht. Er heeft dus geen afbouw voor werkgevers
plaats die een tiende van hun bestand regulier in dienst nemen. Zij krijgen een bonus van
onze kant en krijgen uitstel voor een jaar of zelfs meerdere jaren naarmate ze een hoger
percentage halen. Het klinkt wat ingewikkeld, maar het zijn allemaal positieve prikkels om
te kijken of het mogelijk is om mensen in dienst te houden en ervoor te zorgen dat ze ook
regulier werk krijgen. Veel werkgevers doen daarvoor hun best, want het zijn belangrijke
mensen.
We zorgen naast de regeling met die positieve prikkels ook voor een stevig
vangnet. Mevrouw Van der Pligt heeft daar een aantal kritische vragen over gesteld,
waarvan ik denk dat ik die ter harte moet nemen. Iemand wordt werkloos: ontslag, ander
werk of in dienst bij Pantar. Op dat systeem kom ik straks nog even terug, want u hebt er
een vraag over gesteld. Werknemers die er in inkomen op achteruitgaan, worden
gecompenseerd. Ze krijgen dus netto 2700 euro op jaarbasis voor een periode van
maximaal twee jaar. Wat er gebeurt na die twee jaar? Dat hoort bij afbouw. Op den duur
gaat u erop achteruit. Een lager loon in een nieuwe baan wordt voor vier jaar lang
gecompenseerd tot het niveau dat de id'ers daarvoor verdienden, dus we proberen op dat
gebied heel sociaal en solide te zijn, maar het is afbouw. Ik ontken dat niet. Dat is ook de
zaak waar we mee bezig zijn vanaf 2004, maar het is wel een heel sociale afbouw ten
behoeve van een beter en een sociaal werkgelegenheidsbeleid.
(Mevrouw HOOGERWERF: We zijn zo langzamerhand wel in een heel
andere fase beland dan in 2002-2004 toen het ons allen voor de wind
ging. Ik kan me voorstellen dat juist de deadline van het afbouwen van
deze regeling - en mevrouw Sargentini doelt daar ook een beetje op - wel
een beetje los zou moeten kunnen maken, om te bezien wat de financiële
crisis gaat betekenen voor deze mensen en ook voor de werkgevers. Wat
vindt u daarvan?)
Ik kom op die deadline nog even terug, want mevrouw Sargentini heeft die vraag
ook gesteld, want we hebben niet alleen de kwestie over de deadline, maar ook de vraag
naar het uitstel, die mevrouw Van der Pligt heeft gesteld. Ik denk dat waar het gaat om de
regeling waarbij Pantar bemiddelt voor de id'ers het in heel veel gevallen goed loopt. Maar
het zal zeker niet in alle gevallen perfect zijn; daarvoor zijn we de afgelopen maanden nog
relatief te kort bezig. Waar ik veel behoefte aan heb, en wat ook gebeurt bij een aantal
werkgevers, is dat in heel nauw overleg, ook met DWI en Pantar, wordt gezocht naar
goede maatregelen, naar maatwerk. Ik zal een klein voorbeeld geven van een niet met
name genoemde kleine welzijnsorganisatie in Zuidoost. Die had zeven id'ers, die vanuit
een andere plek gefinancierd werden en dus in dienst waren bij een andere stichting. Ze
hebben er met zijn allen uiteindelijk voor gezorgd dat vier van die zeven id'ers, die men
ook echt nodig had voor het werk, in dienst konden komen via een constructie en het werk
konden blijven doen voor die betrokken welzijnsvereniging, omdat dat belangrijk was. Dat
veronderstelt ook actie van de kant van de werkgevers, namelijk om naar ons toe te
komen en met ons te praten. Een aantal werkgevers doet dat en doet dat ook uitstekend,
een aantal werkgevers heeft actief beleid gevoerd. Daarvan zou je inderdaad kunnen
9Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
zeggen dat ze intussen in een behoorlijk moeilijke positie zitten. Daar moet je naar kijken,
daar moet je over praten en daar moet je rekening mee houden. Een aantal andere
werkgevers doet dat helaas niet, en denkt: na mij de zondvloed, ik blijf gewoon zitten. Die
werkgevers moeten we niet honoreren. Een aantal onder jullie heeft dat ook gezegd, maar
ik herhaal dat nog even: dat zou slecht zijn. Dat zou ook slecht zijn om dan maar de totale
regeling op te schorten, want dan zou je eigenlijk ook met name dat soort werkgevers
naar mijn mening honoreren en dat kan toch niet de bedoeling zijn?
Er is nog meer. Er is een motie aangenomen, de motie Ornstein-Van de Meer-
Mulder. Die gaat onder meer over dienstverlening aan Amsterdammers. Die motie zegt
dat het goed zou zijn om in het kader van de id-regeling met een structureel budget van 2
miljoen euro in staat te kunnen zijn om tot een plan te komen om de sociale
dienstverleningseffecten hiervan te verzachten. Dan gaat het vooral over instellingen en
organisaties die gefinancierd en gesubsidieerd worden door de gemeente Amsterdam,
althans waar de gemeente Amsterdam een rol in speelt. Ik kom daar straks nog even kort
op terug. We gaan in principe door op de ingeslagen weg. Er ligt een goed vangnet, er ligt
een goed plan. We nemen onze verantwoordelijkheid en we vinden dat de werkgevers dat
ook zouden moeten doen en ook zouden moeten kijken naar die vorm van
dienstverlening. Het is afbouw, dus het zal effecten hebben, dat ontken ik niet en het is
ook aan het hele college, maar ook aan de raad en andere instellingen om daarin hun
verantwoordelijkheid te nemen. Voor een aantal werkgevers is dus een extra impuls nodig
en we hebben hier jarenlang id-medewerkers ingezet voor hun id-werkgever. Ik wil niet
goedkoop voor de tribune iets zeggen, maar jarenlang is dat gebeurd en dan vind ik het
ook heel terecht dat je ook iets kunt terugverlangen van de werkgever als het gaat om je
eigen positie. Laten we dat niet vergeten. Het college doet wat dat betreft precies waar die
id-regeling voor bedoeld is, namelijk alles op alles zetten om mensen aan een reguliere
baan te helpen. Dat we daar ons uiterste best voor moeten doen en daar ook maatwerk in
moeten leveren en moeten luisteren naar knelpunten in het veld vind ik vanzelfsprekend.
U bent er ook om ons te corrigeren op momenten dat we dat misschien minder zouden
doen.
Er is een aantal vragen aan mij gesteld, onder andere door de heer Ünver en
mevrouw Sargentini en door mevrouw Hoogerwerf, over de deadline. Er is een deadline in
december die zegt: op dat moment moet de werkgever precies aangeven wat hij de
komende tijd met zijn id-werknemers gaat doen. Ik kan begrijpen dat, zeker ook als het
gaat om kunstinstellingen, je iets wilt weten voor de zekerheid van je subsidie en dat soort
zaken. Tegelijkertijd vind ik ook dat je al heel veel tijd hebt om je daarop voor te bereiden
en daar plannen voor te maken, dus in veel gevallen is het allemaal zeer bekend. Ik denk
dat het goed zou zijn om wat lankmoediger met die deadline om te gaan. Dat zou wat mij
betreft betekenen om medio januari volgend jaar als deadline te gaan hanteren voor het
signaal van de werkgevers. Dat biedt hun de gelegenheid om de laatste besluitvorming
ook nog mee te nemen en ook de meest concrete maatwerkplannen te leveren die
mogelijk zijn. De regeling zelf uitstellen, mevrouw Van der Pligt, vind ik het paard achter
de wagen spannen. Ik begrijp uw bedoeling (nogmaals) heel goed, maar ik denk dat dat
niet goed gaat werken en dat dat de verkeerde groepen gaat honoreren.
Hoe gaat die regeling eruitzien, meneer Ünver? Allereerst ben ik van plan om
over de motie met de bekende lange naam ook met een brief te komen. Daar gaan we
mee naar het college uiteraard, maar we zijn al bezig met het ontwerpen van een regeling
voor die 2 miljoen structureel. In ieder geval zou het kunnen betekenen - ik moet een
beetje voorzichtig daarin zijn - dat we kijken naar sectoren die met name op dit gebied
belangrijk zijn en waarvan we de dienstverlening zeer belangrijk vinden. Ik zeg even uit de
losse pols dat je dan kunt denken aan culturele instellingen en instellingen op het gebied
10Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
van maatschappelijke zorg wellicht, maar ook wellicht aan een aantal andere organisaties
die in de problemen komen. Dan moet het vooral zinvol zijn om tot een investering te
komen en tot een verzachting van de maatregelen om tijd te vinden om goed te kijken
naar een compensatie op andere gebieden, want uiteindelijk zul je toch een besluit
moeten nemen, dat ben ik met u eens. Stadsdeel, college, vindt u dat deze
dienstverlening betaald moet worden via de reguliere kanalen en via subsidie? Dan heb je
nog iets meer tijd als extra maatregel om daarmee aan de slag te gaan. Ik zal u een
algemene brief schrijven over hoe we dat werk precies moeten doen. Ik denk en hoop dat
die beschikbaar is voordat wij de commissievergadering hebben. Of we er dan meteen
over kunnen praten, maakt u uit, want het is buiten de reguliere planning om. Ik zou het
graag met u willen doen, want het is wel belangrijk dat we weten hoe het er ongeveer uit
zou kunnen zien. Maar met mevrouw Sargentini zeg ik dat het misschien het derde
vangnet is en ik zou niet graag willen dat er een vierde vangnet zou komen. We moeten
op een gegeven moment ophouden met deze regeling en dat betekent dat ons andere
beleid ook voldoende zal moeten zijn op dat moment.
De heer Ünver heeft vragen gesteld over de cijfers. Er zijn onderzoeken en
inventarisaties geweest, onder meer ook van OZA, waaruit blijkt dat er meer dan
vierhonderd mensen in een bedreigde sfeer zitten. Dat is precies het woord. Daar moet je
over praten. Het feit dat ze mogelijk ontslagen zouden kunnen worden en vervolgens in
een regeling zouden kunnen komen voor regulier werk of bij Pantar of noem maar op, dat
is een situatie die we nu moeten gaan bekijken. De feitelijke situatie, los van de
welzijnsorganisatie waarover u en anderen het hebben gehad, die meer dan zeventig
mensen buiten de deur heeft gezet, is zo dat ik niet verwacht dat er zich meteen zulke
situaties zullen voordoen, maar wel begin volgend jaar. Het is wel zo, en mevrouw Van
der Pligt heeft dat ook gezegd, dat bijvoorbeeld een organisatie als Dynamo zegt in de
problemen te komen. Als ik goed naar Dynamo heb geluisterd, hieraan voorafgaand, zegt
hij dat het eind volgend jaar voor hem afgelopen is. Ik zie die uitdaging zo dat we met
Dynamo moeten gaan praten, DWI en ik ook, om te gaan kijken wat er in de tussentijd
allemaal kan gebeuren, om te kijken of die mensen op een goede, fatsoenlijke manier
verder kunnen komen en wat ze daaraan zelf kunnen doen. Dat gesprek gaan we met
groot plezier aan.
Meneer Ünver, een werkgever uitsluiten voor een regeling lijkt me niet verstandig.
Het is wel zo dat wij slecht werkgeversgedrag niet wensen te belonen. Dat is een
algemene uitspraak die ik op dat gebied wil doen. Ik zal liever niet specifiek over een
organisatie willen praten.
Kort samengevat: niet stoppen, wel doorgaan, maar op een verantwoorde manier,
met een vangnet, maatwerk leveren, luisteren naar de knelpunten die er zijn en mogelijk
goed gebruikmaken van het geld dat er kan liggen, ook voor de sociale dienstverlening.
Daar staat dit college voor.
De VOORZITTER geeft het woord aan mevrouw Van der Pligt.
Mevrouw VAN DER PLIGT: Wethouder, u stelt mij ernstig teleur. Ik hoor een heel
mooi verhaal en ik hoor u zeggen dat we 2 miljoen euro hebben en dat we gaan kijken
wat we daarmee gaan doen. We gaan kijken wat het is. We weten nog niet zeker hoe het
met Pantar zit. We weten nog niet zeker hoe het vangnet precies gaat werken. Dan denk
ik: wat is dan het probleem om, zolang we al dat soort dingen nog niet zeker weten,
voorlopig even pas op te plaats te maken en te kijken wat er met die mensen, die ook hier
op de tribune zitten, gaat gebeuren? U zegt dat Pantar bemiddelt en dat het goed gaat. Ik
hoor ook wel andere dingen. Ik heb u net buiten voorgesteld aan de directrice van
11Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
Dynamo. Als zij Pantar belt, wordt er tegen haar gezegd dat die mensen van haar maar bij
een andere id-werkgever moeten gaan werken. Vervolgens komen ze voor hetzelfde
probleem te staan. Ze heeft letterlijk aan Pantar gevraagd: “Wat gebeurt er met die
mensen als ze geen reguliere baan kunnen vinden?” Dan gaan ze in de plantenkas van
Pantar. Dan denk ik: dat is dus het vangnet. U hebt het over een compensatie van het
inkomen. Die 2300 euro, die inderdaad wordt bijgeplust via een belastingmaatregel de
eerste twee jaar en waarvan mevrouw Sargentini zegt dat die na vier jaar regulier is, is dat
niet, want het zit niet in het salaris. Het is een belastingmaatregel. Op een gegeven
moment gaan die mensen er keihard in inkomen op achteruit.
(De heer ÜNVER: Is het niet zo dat als je in een vangnet van Pantar
terechtkomt - en gelukkig geeft u zelf aan dat er een financiële
compensatie is - dat dan de achteruitgang van het inkomen wordt
gecompenseerd? Ook behoudt de id'er zijn id-status. Het is niet de
bedoeling dat je in die twee jaar van de plantenkas naar de bijstand gaat.
De bedoeling is dat je bij een goede, welwillende id-werkgever wordt
herplaatst. We hebben zelfs waarborgen ingebouwd, naast het
positiebehoud, dat de inkomenspositie wordt gewaarborgd. Mevrouw
Sargentini heeft natuurlijk gelijk - ik hoop dat u dat met me eens bent - als
zij zegt dat je rechtspositie sterker is als je vier jaar bij een werkgever
reguliere arbeid hebt verricht is en dat men in dit land niet zomaar kan
zeggen dat het afgelopen is met de subsidie en dat men dan maar naar
de bijstand moet gaan. Zo werkt het toch niet mevrouw Van der Pligt?)
Nee, meneer Ünver, maar u hebt de stukken ook gelezen. Als mensen in de
vangnetconstructie komen bij Pantar, krijgen ze gewoon 100% van het wettelijk
minimumloon, terwijl sommige nu op 125% tot 130% zitten. Als compensatie is daar die
belastingmaatregel dat ze 2300 euro op jaarbasis krijgen. Dat is sowieso minder dan wat
ze nu krijgen, dus ze gaan er sowieso keihard in inkomen op achteruit.
Voorzitter: de heer Nederveen
(De heer ÜNVER: Ik heb hier toch echt moeite mee. Mevrouw Van der
Pligt weet zelf dat die compensatie voor verreweg het grootste deel van
de id'ers gehele compensatie betekent en voor een deel - er zijn enkele
id'ers die 130% van het minimum verdienen - een kleine tijdelijke
achteruitgang zal zijn. U wilt toch niet beweren dat wij, dit wetende, de
inkomenspositie van de id'ers schaden? Hier heb ik echt moeite mee.
Meneer Ünver, we gaan er met zijn allen de hele tijd maar van uit dat wij voor al
deze banen direct reguliere banen gaan vinden. U mag mij vertellen waar we deze banen
vandaan gaan halen. Ik zie ook in de cijfers van de begroting dat we een tekort van 16
miljoen euro op het WWB-budget geraamd hadden voor 2008 en dat blijkt veel minder te
zijn: 5 miljoen. Het ging goed, er kwamen veel mensen aan het werk, maar er wordt
meteen de waarschuwing bij gegeven dat het nu weer op gaat lopen, omdat die reguliere
banen weer steeds moeilijker te verkrijgen zijn. Dan denk ik: waar zijn we met zijn allen
mee bezig? We gaan soms kwetsbare mensen die soms al tien of twaalf jaar hun vaste
collega’s hebben en hun vaste werkplek en hartstikke goed hun werk doen, dwingen om
naar een andere plek te gaan en misschien wel in de plantenkas van Pantar te gaan
werken, misschien wel met ongeveer hetzelfde salaris, misschien wel met minder en na
vier jaar zeker met minder geld. Wie gaat hen garanderen dat er een baan is? Gaat u mij
garanderen dat er voor mensen van boven de 55 jaar zonder startkwalificatie nu een baan
voor het oprapen ligt?
12Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
(Mevrouw SARGENTINI: Mevrouw Van der Pligt haalt een aantal
regelingen door elkaar. De regeling waarbij een werkgever die een id'er in
dienst neemt met loonkostensubsidie bijgestaan wordt, opdat iemand het
salaris houdt dat hij heeft en die geldt voor vier jaar, is geen
belastingmaatregel, maar loonkostensubsidie. Daarmee raak je dat
salaris na vier jaar dus ook niet kwijt, omdat het gewoon in iemands
contract staat. Wat mij verder van het hart moet, mevrouw Van der Pligt,
is uw voorstel om alles stil te liggen. Het betekent dat je ook die mensen
stillegt die nu de kans krijgen om iets anders te gaan doen, om door te
stromen, om iets anders in het leven te gaan vinden, in plaats van de plek
waar ze zitten en waar geen uitzicht is.)
Ik denk dat die mensen, mevrouw Sargentini, daarnaar altijd wel op zoek zijn en
dat heel veel mensen niet anders doen dan zoeken. Maar die banen liggen niet voor het
oprapen. Als je wilt blijven zoeken, blijf je natuurlijk zoeken. We gaan toch niet zeggen dat
de mensen verplicht op hun id-fucntie waar ze nu zitten, moeten blijven zitten? Natuurlijk
moeten we hen de mogelijkheid geven, maar we moeten de mensen ook de mogelijkheid
geven om te blijven waar ze nu hun werk doen, als ze daar gewoon naar hun zin werken,
goed functioneren en zij niet zomaar een-twee-drie een andere baan hebben.
(Mevrouw SARGENTINI: Juist omdat je als id'er niet zomaar aan een
andere baan kunt komen op het niveau dat je nu hebt, heb je dus die
compenserende maatregelen nodig, zoals we die inzetten. Dat geeft
mensen de kans om elders aan het werk te raken. Het stilzetten van het
systeem, zoals we dat nu willen gaan inzetten, betekent ook dat mensen
die kans niet hebben.)
Ik blijf het totale onzin vinden. Bovendien is het zo dat die compenserende
maatregelen voor die werkgever maar voor vier jaar zijn. Die werkgever is inderdaad ook
niet gek. Die denkt: na vier jaar zit ik er wel aan vast. Na vier jaar moet hij dat geld ook
nog op kunnen brengen, ook dat compenserende stukje, want dat krijgt hij niet meer van
de overheid. Dat bent u toch met me eens?
(Mevrouw SARGENTINI: Zeker ben ik dat met u eens, maar de meeste
werkgevers maken toch een fatsoenlijke langetermijnplanning en zijn toch
niet altijd alleen maar van de overheid afhankelijk?)
Ik dacht dat die culturele instellingen dat inderdaad wel waren en de meeste
welzijnsinstellingen ook.
De wethouder heeft het erover dat de uitstroom steeds moeilijker wordt en dat er
positieve prikkels moeten komen. Bij positieve prikkels kan ik me iets voorstellen, maar ik
zie hier veel te veel negatieve prikkels. We gaan er veel te veel van uit dat die id'ers
blijven zitten waar ze zitten, omdat ze het wel lekker makkelijk vinden zo en wel genoeg
verdienen. We gaan er veel te veel van uit dat een aantal werkgevers blij is een gratis
werkkracht te hebben. Dat zijn de negatieve prikkels. De positieve prikkels, dat is
bijvoorbeeld het vangnet, maar ik krijg geen enkele garantie, en u hebt die ook nog niet
gehad, dat de mensen later in een andere reguliere baan komen of in een andere id-baan.
Er is een kans dat ze in het vangnet van Pantar terechtkomen en dat betekent een
verslechtering van hun positie.
U hebt het over het plan met die 2 miljoen euro dat u nog wilt gaan invullen. U
bent het toch met me erover eens dat er een goed plan moet komen? Ik hoor u zeggen
dat u nog moet overleggen met de stadsdelen. Willen wij wel dat er een aantal
voorzieningen verloren gaat? U hebt het plan nog niet en u hebt nog geen criteria
opgesteld en dan wilt u de deadline een halve maand gaan opschuiven. Laten we het plan
voorlopig in de koelkast zetten. We hebben 11 miljoen euro extra overgehouden van de
13Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
WWB-middelen dit jaar. Dan kan het er wel van af om even te wachten met het uitvoeren
van deze desastreuze maatregelen. Als er miljoenen moeten worden bijgeplust voor de
Noord/Zuidlijn, dan doen we daar niet moeilijk over en gaan we uit de reserves putten,
maar als we zeggen om de reserves van de WWB iets kleiner te laten zijn dan die nu zijn,
dan staat de hele raad op zijn kop.
Voorzitter: burgemeester Cohen
De VOORZITTER geeft het woord aan mevrouw Sargentini.
Mevrouw SARGENTINI: Ik ben blij dat de wethouder heeft gezegd dat hij
flexibeler kan omgaan met die deadline, juist ook om te benadrukken dat er een vorm van
urgentie is, maar niet zoals mevrouw Van der Pligt die schetst. De mensen staan niet per
1 januari op straat. Dit gaat langer spelen. Ik kan me goed voorstellen dat u er nog niet
helemaal uit bent en in gesprek moet met de stadsdelen. We nemen in dit huis vaker
besluiten die een stuk urgenter zijn dan wat er nu gebeurt. Dat u nu nog de tijd neemt om
te zoeken naar verdere oplossingen en in gesprek gaat met verschillende organisaties
doet mij deugd. Dat u in staat bent om al ergens in de volgende week inzicht te geven in
de manier waarop u het vangnet gaat instellen, vind ik van het allergrootste belang.
Daarnaast zou ik willen benadrukken dat als we dingen stopzetten - en dat heb ik al een
keer gezegd - we daarbij de kans wegnemen voor mensen die nu - en u kunt dat
ontkennen mevrouw Van der Pligt - juist verder zouden kunnen groeien. U vindt dat wij
hier met zijn allen mensen afschilderen die blijven stilstaan en niet willen bewegen, maar
dat denk ik namelijk helemaal niet. U schildert mensen af als onvoldoende zelfredzaam en
dat zou ik niet voor mijn rekening willen nemen.
(Mevrouw VAN DER PLIGT: Dat heb ik absoluut niet gesuggereerd. Ik
suggereer alleen dat er weinig kans is op de arbeidsmarkt. Garandeert u
dan dat er inderdaad dadelijk niemand op straat komt te staan?)
Neem bijvoorbeeld die 74 id'ers die nu op de wip zitten bij Impuls, waarvan ik
hoop dat het CWI geen ontslagvergunning afgeeft, maar mocht dat wel gebeuren, dan
zorgt de gemeente ervoor dat die mensen ergens een andere baan vinden met
salarisbehoud. Dat zou misschien Pantar kunnen zijn, maar het dedain waarmee hier
gesproken wordt over die organisatie is niet het mijne.
De VOORZITTER geeft het woord aan de heer Ünver.
De heer ÜNVER: Ik wil het kort houden. Laat ik beginnen met op de vraag die aan
mevrouw Sargentini gesteld is richting mevrouw Van der Pligt volmondig ja te antwoorden.
Die 74 mensen die door Impuls nu in de steek worden gelaten, laten wij niet in de steek.
Laat dat duidelijk zijn. Wat ik zo frappant vind, is dat u zegt dat er nog 11 miljoen euro
over is op de WWB-reserve en dat u daarom nu even niets wilt doen. Volgens mij weet u
heel goed waarvoor die WWB-reserve bedoeld is. Die is ervoor bedoeld dat wij de
uitkeringen die nodig zijn, kunnen blijven verstrekken en dat wij in die mensen kunnen
blijven investeren. Wat doen we als die 11 miljoen er volgend jaar niet meer is? Gooit u
dan in een keer de boel dicht? Dat kan niet de bedoeling zijn. U hebt - en dat vind ik wel
een heel goede vraag - gezegd dat het, gezien de economische setting waarin we nu
verkeren, de vraag is of we genoeg regulier werk hebben voor deze mensen. In welke
richting denkt u? Buiten het feit dat het ons er niet van weerhoudt om te blijven investeren
en ervoor te blijven gaan, zou ik ook willen zeggen: juist u en wij, met GroenLinks, hebben
samen een notitie ingediend rond sociaal duurzaam investeren. Als een bedrijf bij de
14Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
gemeente aanklopt - en we hebben het over Sociaal Bestek - is het een voorwaarde voor
dat bedrijf dat het in dienst nemen van een kwetsbare groep als id'ers natuurlijk beloond
zal worden als goed werkgeverschap en dat daar een voorrangsbeleid mogelijk is. Dus er
zijn wel degelijk mogelijkheden. Maar de boel stilzetten en nu even niets doen, ervaar ik
nu juist als het even wegparkeren van die mensen. Dat kan niet de bedoeling zijn.
Ik zou graag van de wethouder willen vernemen of het klopt dat die notitie hier kansen zal
bieden, zoals ik constateer.
De VOORZITTER geeft het woord aan mevrouw Hoogerwerf.
Mevrouw HOOGERWERF: De interruptie was gericht op de arbeidsmarkt die
verslechtert op dit moment, zeker voor deze doelgroepen. Ik deel de mening van de SP
dat het nodig is dat de deadline opgerekt wordt. Ten tweede vind ik dat u wel heel
gemakkelijk over die kunstinstellingen heen gaat. Het Kunstenplan is nog volop in galop.
Pas eind december beslist de gemeenteraad over de budgetten. Wie zegt mij dat de
kunstinstellingen niet in hun begrotingen hun id'ers als id'ers hebben gebudgetteerd in
plaats van als regulier werk? Ik zou graag zeker willen zijn dat die Kunstenplaninstellingen
die subsidie krijgen het begroot hebben als regulier werk, dan is het makkelijk, maar op dit
moment heb ik daar geen zekerheid over.
De VOORZITTER geeft het woord aan wethouder Ossel.
Wethouder OSSEL: Die regeling van het bedrag van 2 miljoen dat nog moet
komen en het oprekken van het tijdstip zijn bedoeld om even wat meer adem te geven.
Als werkgevers het allemaal laten afhangen van wat er nu precies uit het Kunstenplan
komt en op basis daarvan alleen maar hun plannen maken, zijn ze verkeerd bezig.
Mevrouw Van der Pligt zegt dat de wethouder zijn plannen nog moet ontwikkelen.
Dat is natuurlijk helemaal niet waar. Er ligt een solide plan met positieve prikkels. Het zijn
positieve zaken die risico’s wegnemen bij een werkgever om ervoor te zorgen dat je meer
kans hebt en meer tijd hebt om id-werknemers in dienst te houden en verder te
ontwikkelen. Als je het hebt over die 2 miljoen euro, dan gaat het over een regeling die we
in de loop van de tijd gaan toepassen om de maatregelen voor bepaalde sectoren te
verzachten. Dan heb ik het over de dienstverlenerkant en niet zozeer over de kant van de
individuele id-werknemers. Dat is dus een ander soort regeling.
Pantar, mevrouw Van der Pligt, bestaat uit meer dan een plantenkas. Ik vind dat
het nu wel erg eenvoudig wordt voorgesteld hoe die organisatie werkt, nog even los van
de uitlatingen van de directeur, waarvan ik afstand heb genomen, want die vond ik niet
handig. Ik vind dat het werk dat Pantar levert een grotere variëteit heeft dan u aangeeft en
ik denk dat het meer meerwaarde met zich meebrengt dan u suggereert.
Alles bij elkaar optellend, denk ik dat er geen reden is om de zaak te stoppen. Er
is juist extra reden om door te gaan. Er ligt een basisvangnet. Er ligt een basisregeling,
die we op een aantal punten nog verder gaan bijstellen. Ik ga mijn conclusies niet
herhalen. Ik zou de raad ten sterkste willen aanraden om deze motie van de SP niet aan
te nemen.
De discussie wordt gesloten.
Aan de orde is de motie-Van der Pligt (Gemeenteblad afd. 1, nr. 578) inzake
actualiteit id-banen.
15Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
De motie-Van der Pligt (Gemeenteblad afd. 1, nr. 578) wordt verworpen met de
stemmen van de SP voor.
De VOORZITTER constateert dat de motie-Van der Pligt (Gemeenteblad afd. 1,
nr. 578) verworpen is met de stemmen van de SP voor.
26.
Voordracht van het college van burgemeester en wethouders van 10 juni 2008
inzake de notitie getiteld Scheiding van kerk en staat (Gemeenteblad afd. 1, nr. 521).
Voorzitter: de heer Nederveen
De VOORZITTER geeft het woord aan de heer De Wolf.
De heer DE WOLF: Het college heeft op verzoek van de raad zijn mening
kenbaar gemaakt over de wijze waarop het als lokaal bestuur om wil gaan met religieuze
organisaties en groepen als het gaat om de uitvoering van beleid. Het doet dat in deze
uitvoerige notitie. We hebben daar in de commissie AZ al bij stilgestaan. Ik wil het college
daarvoor nogmaals bedanken. Het college bespreekt de kwestie van de relatie tussen
kerk en staat in het licht van de grondrechten, met gelijkheid aan de ene kant en vrijheid
van godsdienst en levensovertuiging aan de andere kant. Het college definieert als het
ware een terughoudende en behoedzame overheid ten opzichte van activiteiten die over
het algemeen tot de kerntaken van de kerk behoren. Het gaat om het beginsel dat de
overheid als vertegenwoordiger van de hele samenleving ten opzichte van de godsdienst
neutraal moet zijn, geen partij moet kiezen om gelijkheid en vrijheid van godsdienst en
levensovertuiging beide te kunnen dienen. Die neutraliteit van de neutrale overheid is er
een die ook als het gaat over godsdienst aan ieder hetzelfde toestaat respectievelijk
verbiedt.
Het neutraliteitsbeginsel wordt vervolgens in de notitie uitgewerkt in een
exclusieve en in een inclusieve neutraliteit. Exclusief houdt in dat religie en
levensbeschouwing worden gezien als strikt en niet worden toegelaten tot het publieke
domein en inclusief als er sprake is van religie en levensbeschouwing waarbij het
onpartijdig wordt toegelaten in het publieke domein en het dus niet alleen als privé wordt
gezien, maar ook als onderdeel van de samenleving en de maatschappij.
Terecht kiest het college voor inclusieve neutraliteit als leidend beginsel voor zijn
handelen ten opzichte van religieuze en levensbeschouwelijke groepen en organisaties.
Daarbij zijn gelijke en proportionele behandeling van verschillende religies en
levensovertuigingen die in het publieke domein zijn toegelaten cruciaal, om die gelijkheid
en vrijheid van godsdienst te kunnen waarborgen. Tot zover: mooi, goed beschreven en
geen probleem. Het college erkent religie en levensbeschouwing als onderdeel van en
belangrijk voor de Amsterdamse samenleving en wil de verschillende groepen en
organisaties gelijkelijk behandelen en in proportie tot elkaar en tot wat het wenselijk acht
binnen de grenzen van het publieke domein. Het bemoeit zich niet met de kerntaken van
religie en levensbeschouwing en dus niet met de inhoud of richting daarvan.
Dan gaat de notitie verder en spreekt het college over de uitvoering van het eigen
beleid ten aanzien van sociaal maatschappelijke kwesties en vraagstukken en over het
daarbij betrekken van religieuze en levensbeschouwelijke organisaties en groepen. Dan
voert het college compenserende neutraliteit op als beginsel dat geëigend zou zijn voor
bepaalde gevallen en situaties. Compenserend betekent dan ongelijkheden of
16Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
maatschappelijke achterstanden van bepaalde godsdiensten of levensovertuigingen
wegwerken door extra ondersteuning vanuit de overheid. Neutraliteit wordt in wezen door
het college omwille van de achterstelling, omwille van sociale cohesie, omwille van
bijvoorbeeld emancipatie, integratie of omwille van diversiteit gecompenseerd. Het is deze
context, de context van de eigen beleidsdoelstellingen van het college, die de
compenserende neutraliteit als het ware door het college naar voren laat brengen.
Compenserende neutraliteit wordt door de Adviesraad Diversiteit en Integratie, wat mij
betreft terecht, een contradictio in terminis genoemd. Zij leidt tot keuzes voor of tegen
extra ondersteuning door de overheid op grond van overwegingen die te maken hebben
met de aard, de inhoud en de organisatie van religieuze groepen en
levensbeschouwelijke organisaties. Sterker: het is in wezen ook de bedoeling. De
neutraliteit van de overheid ten aanzien van religie en levensbeschouwing dreigt op die
manier te worden losgelaten en mijn fractie is daar geen voorstander van. Zij is een
voorstander van een neutrale overheid.
Wat zijn de bijzondere omstandigheden die het college opvoert om, zij het
gewogen, de inclusieve neutraliteit los te laten in de erfpachtconstructies? Wanneer je
met elkaar streeft naar een evenwichtige verdeling van de mogelijkheden om in de
publieke ruimte religieuze of levensbeschouwelijke activiteiten te ontplooien, dan valt het
toch gewoon onder inclusieve neutraliteit, zolang het Amsterdamse stadsbestuur zich niet
uitsluitend richt op een bepaalde religieuze organisatie of stroming? Wanneer het college
een beroep wil doen op religieuze of levensbeschouwelijke organisaties, dan is het toch
inclusief neutraal zolang de te bereiken doelstellingen helder zijn en de voorwaarden
waaronder organisaties die moeten realiseren, goed zijn beschreven en afgesproken? De
overheid neemt dan toch gewoon als het ware diensten af en stelt dan toch heldere
voorwaarden voor?
(De heer MANUEL: Kunt u dat toelichten met een voorbeeld? U hebt het
over de erfpacht. Compenserende neutraliteit zou zijn het realiseren van
de Westermoskee. Betoogt u dat als dat binnen de inclusieve neutraliteit
zou moeten vallen, de overheid dan tegelijkertijd naast die moskee een
kerk zou moeten realiseren?)
Het is niet zo dat je dan ogenblikkelijk gaat tellen en vervolgens zegt dat er net
zoveel moskeeën moeten komen als er kerken zijn in Amsterdam. Dat zou nog eens een
besluit zijn! Ik denk niet dat het daarover gaat. Het gaat over de evenwichtigheid ten
opzichte van hoe Amsterdam is samengesteld. Wat wil je daarmee bereiken? Het is het
evenwicht, dat we overigens al jarenlang hebben en waarin we dingen hebben geregeld.
De Westermoskee op zichzelf als bouwwerk en investering, met name gericht op die
religie, zou kunnen, ware het niet dat er bij de moskee allerlei dingen zijn misgegaan. Dat
had op zich niet zoveel met religie te maken. Het had meer te maken met hoe je aankeek
tegen de verschillende partners in dat op zichzelf vrij omvangrijke bouwproject.
(De heer MANUEL: Het wordt mij nog steeds niet helemaal duidelijk. Wat
betoogt u dan? De Westermoskee en de erfpachtconstructie worden door
u aangevoerd als een vorm van compenserende neutraliteit, waartegen u
zich verzet. Wanneer had het dan wel gekund? Wat was de constructie
geweest waaronder het realiseren van een moskee, een Westermoskee,
had behoord tot de inclusieve neutraliteit?)
In mijn beleving geldt het bouwen of het kunnen bijdragen aan het bouwen voor
religieuze groepen of organisaties, bijvoorbeeld het verzamelgebouw in de Bijlmermeer,
binnen het punt van inclusieve neutraliteit en heeft het niet zo veel te maken met
compenserende neutraliteit, zolang maar gekeken wordt naar een evenwichtige situatie.
17Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
Als het gaat over de discussie van de Westermoskee, gaat het niet over compenserende
neutraliteit versus inclusieve neutraliteit.
(De heer LIMMEN: Ik ben ook even het spoor bijster. Ik dacht dat wij het
eens waren, meneer De Wolf, dus ik ga even mijn mening geven en dan
kunt u kijken of u zich daarin kunt vinden. U zult het toch met mij erover
eens zijn dat de gang van zaken rondom de Westermoskee geen
voorbeeld is van hoe het moet? Het is toch geen voorbeeld van hoe je
aankijkt tegen het gelijkelijk behandelen van verschillende religies, zoals
dat in de toekomst ook zou moeten?)
Het is een voorbeeld van hoe het niet moet, omdat er onvoldoende rekening is
gehouden met de verschillende religieuze organisaties die daarin betrokken zouden
moeten zijn geweest. Het is ook niet het voorbeeld, omdat er veel te veel gefocust is op
één organisatie. Het is naar mijn gevoel niet om religieuze redenen dat er allerlei dingen
zijn misgegaan. Het gaat om de betrouwbaarheid van de bouwpartners - om maar eens
iets te noemen - om zich aan de afspraken te houden. Dat heeft toch niets met deze
discussie te maken?
Met het college is mijn fractie van mening dat inclusieve neutraliteit inderdaad het
uitgangspunt moet zijn. Mijn fractie vindt echter dat compenserende neutraliteit daarmee
niet spoort, omdat compenserende neutraliteit in haar aard immers selectief is. De stelling
van mijn fractie is dat het gebruik van compenserende neutraliteit ook helemaal niet nodig
is om de beleidsdoelen van het college te bereiken.
De gemeenteraad wordt in de voorliggende voordracht alleen gevraagd om de
notitie van het college te beschouwen. Wij nemen dus geen kennis van of we stemmen
ook niet in, maar we beschouwen. Het college - zo begrijp ik uit de voordracht - zal in
bijzondere gevallen voorstellen doen op basis van compenserende neutraliteit. Het is
mede hierom dat mijn fractie er prijs op stelt om inclusieve neutraliteit als uitgangspunt
van de gemeenteraad helder en duidelijk vast te leggen. Het is in dat verband dat ik
graag, overigens mede ondertekend door de heren Van ’t Wout en Limmen, een motie
indien.
De VOORZITTER merkt op dat het woord 'beschouwen' hier bedoeld is als
‘opvatten als’ en niet als contemplatie.
De VOORZITTER deelt mee dat de volgende motie is ingekomen.
80° Motie van het raadslid De Wolf c.s. inzake Scheiding van kerk en staat
(Gemeenteblad afd. 1, nr. 574).
Besluit:
Dat voor beleid en handelen van het Amsterdamse stadsbestuur ten aanzien van
religieuze en levensbeschouwelijke groepen en organisaties het beginsel van de
inclusieve neutraliteit uitgangspunt is.
De motie maakt deel uit van de beraadslaging.
(De heer MANUEL: Ik begrijp de context van de motie. Mijn vraag aan de
heer De Wolf is: wat zijn de waarborgen die u vraagt? Een voorbeeld van
inclusieve neutraliteit is onze financiering van het onderwijs. Je hebt
openbaar en religieus onderwijs. Op het moment dat er geld wordt
gegeven aan het openbaar onderwijs, moet je dat compenseren bij het
18Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
niet-openbaar onderwijs. Als er een situatie is waarbij bijvoorbeeld een
kerkgenootschap op een bepaalde locatie een kerk wil realiseren, is de
vraag hoe dat zal moeten gaan gebeuren in uw visie. Er is per definitie
altijd maar een project op een locatie en een kerk. Hoe kun je er dan voor
zorgen dat het inclusieve neutraliteit is en geen compenserende
neutraliteit?)
De VOORZITTER geeft het woord aan de heer De Wolf.
De heer DE WOLF: Ik vind de vraag vrij mechanisch neergelegd. Je moet dan
afwegen of het besluit dat je wilt voorleggen tot het ondersteunen van het realiseren van
een kerkgebouw voor een bepaalde religie goed afgewogen is tegen wat er verder aan
behoeftes van religies bestaat en of je daar als overheid nog iets aan moet doen. Dat is
impliciet wat inclusiviteit betekent. Het sluit niet uit dat de overheid zich daarmee bemoeit.
Dat is in het verleden ook altijd gebeurd.
De VOORZITTER geeft het woord aan de heer Van ’t Wout.
De heer VAN ’T WOUT: Ik vind het ontzettend goed dat wij deze discussie hier in
de raad voeren, ten eerste omdat het hier nu eens niet gaat om een concreet
beleidsvoorstel, maar dat wij ook eens over een principe en over uitgangspunten praten.
Het is ook heel goed gelukt. Ik kan iedereen aanraden om de vergadering van de
commissie AZ, waar dit besproken is, terug te kijken. Wie dan nog beweert dat de lokale
politiek alleen over stoeptegels gaat, weet echt niet waarover hij het heeft. Het is ook
goed dat we het hierover hebben, omdat het gaat om een punt waarover onze
burgemeester al een aantal jaren bezig is. In meerdere toespraken heeft hij al
aangegeven dat hij de scheiding van kerk en staat wat minder absoluut zou willen
opvatten dan wij dat nu doen. Het is goed dat wij als raad daarover een keer debatteren.
In dat kader geef ik mijn complimenten aan met name de PvdA voor de onafhankelijke
positie die wij hier als raad hier dan ook in durven nemen, want coalitiepartij PvdA en
partijgenoot van burgemeester Cohen zegt hier dat het de kant niet op wil die het college
op wil. Daarom ben ik blij dat we samen met de heer De Wolf een motie hebben kunnen
indienen om dat hier vast te leggen.
Ik snap dat u zenuwachtig wordt van complimenten van de VVD, maar het zal het
laatste zijn vandaag.
Ik heb in de commissie AZ al uitgebreid betoogd dat als het aan de VVD ligt en we
gaan iets doen met de scheiding tussen kerk en staat, de scheiding wat de VVD betreft
eerder nog stringenter zou worden dan dat we die scheiding gaan verruimen. Wij willen
die verruiming absoluut niet en wij zien er ook de noodzaak niet van in, nog los van de
uitvoerbaarheid. Hoewel de notitie heel goed is, denk ik dat het begrip compenserende
neutraliteit in de praktijk tot heel veel vaagheid en onduidelijkheid zal leiden.
In het debat erover hebben we ook gesproken over de subsidies aan religieuze
organisaties. Ik heb toen aan de burgemeester gevraagd of hij erover na wilde denken of
het geven van subsidies aan religieuze organisaties die samenhangen met de discussie
die wij hier voeren niet voorgelegd kan worden aan de raad. Wij hebben dinsdag een brief
gekregen als antwoord met een overzicht van alle subsidies. Het was te elfder ure. Ik
denk dat het goed is als we die lijst nog eens kritisch doorlopen en dat we het erover
hebben hoe we daar als raad verder mee om kunnen gaan.
We hebben een belangrijk debat gevoerd in deze raad, waarin Amsterdam een
duidelijke lijn trekt. We gaan de scheiding tussen kerk en staat niet oprekken. Dat is voor
19Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
de VVD altijd al uitgangspunt geweest en dat is nu ook het uitgangspunt van deze
gemeenteraad en daarmee van het college. U kunt erop rekenen dat de VVD er scherp op
zal zijn dat dit uitgangspunt ook gehandhaafd wordt.
De VOORZITTER geeft het woord aan de heer Limmen.
De heer LIMMEN: De discussie over de scheiding tussen kerk en staat is in de
laatste jaren in Amsterdam zeer actueel geweest. Het is ook al door de vorige sprekers
aangehaald. Het heeft te maken met een aantal initiatieven die ook vanuit het college zijn
ondernomen. Ik bedoel met name het initiatief Marhaba, dat een rol moest spelen in de
ontwikkeling van de Europese islam en de situatie met betrekking tot de Westermoskee.
Als je kijkt naar de notitie die nu voorligt, denk ik dat er een duidelijke streep gehaald
wordt door de fouten die in de dossiers zijn gemaakt en die wat mij betreft te maken
hebben met een inhoudelijke bemoeienis met religie met een ambitie vanuit de
gemeentelijke overheid op dat vlak. Dat is winst en een stap in de goede richting en een
compliment aan het college dat men een duidelijke streep heeft gezet onder dat soort
initiatieven.
Wat de toekomst betreft: er staat nog een vraag open. Het is door de vorige
sprekers al aangehaald. Het gaat over de kwestie of de gemeentelijke overheid kan
zeggen dat deze of gene groepering in een bijzondere omstandigheid verkeert of in een
achterstandspositie, zodat wat extra’s mogelijk is. Als CDA vinden we dat op zich een
sympathieke gedachte. We hebben erover nagedacht hoe je daarmee moet omgaan. We
hebben in eerste instantie bedacht om daarvoor regels te verzinnen, want wij vinden het
beginsel van gelijke monniken, gelijke kapen heel belangrijk. Maar je komt er niet uit. Je
kunt er geen goede regels voor verzinnen. Je blijft per definitie altijd terechtkomen in de
situatie dat je daardoor op een ongelijke manier met groeperingen omgaat. Daarom
denken wij dat het uiteindelijk een hellend vlak gaat betekenen en dat je het niet moet
doen. Er komt bij dat er dan andere vragen om de hoek komen kijken. Hoe ver ga je dan?
Hoe ver zou je dan willen compenseren? Kom je dan toch ook niet weer terecht op het
vlak van inhoudelijke bemoeienis? Als je een groepering wel ondersteunt en een andere
niet, wek je dan niet de indruk dat je je inhoudelijk wat meer kunt vinden in religie a of b?
(De heer VAN ’T WOUT: Begrijp ik het goed dat de heer Limmen op zich
geen principiële bezwaren heeft tegen het begrip compenserende
neutraliteit, maar dat het eigenlijk vooral een soort
werkbaarheidsargument is waarom hij ertegen is?)
Ik zeg dat het strijdt met het beginsel van gelijke monniken gelijke kappen en dat
is een principieel standpunt. Ik zie niet in hoe je dat op een praktische manier kunt
omzeilen.
Als je dan vervolgens verder gaat, dan denk ik inderdaad dat het goed is, om in
de termen van de notitie te spreken, om het beginsel van de inclusieve neutraliteit te
omarmen. Daarover is een motie gekomen en die ondersteunen wij.
Wij hoeven niet iedere subsidie te zien die naar een religieuze organisatie gaat.
De heer Van ’t Wout heeft voorgesteld om dat plenair te behandelen, maar dat is wat ons
betreft niet nodig. Het is juist niet nodig als we hier met elkaar beginselen neerleggen, op
basis waarvan we aangeven hoe we daar generiek mee willen omgaan.
Een heleboel discussies die feitelijk spelen in de stad en die voortvloeien uit de
discussie die wij hier met elkaar voeren, liggen op het niveau van de stadsdelen. Het is
natuurlijk mooi dat wij hier met elkaar een conclusie zouden bereiken ten aanzien van de
principiële discussie, maar de vraag is natuurlijk wel hoe het straks verder gaat. Dat is
heel concreet de vraag in de richting van het college. Het college heeft met graagte de
20Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
uitnodiging omarmd van de heer Van ’t Wout om een principieel debat te voeren over de
scheiding tussen kerk en staat. Dat hebben we gedaan. Ik heb over de kwaliteit van het
debat dezelfde indruk die ook eerder is geventileerd, namelijk dat het een goed debat is
geweest en dat het ook tot interessante conclusies heeft geleid. Wat gaat het straks in de
praktijk betekenen? Je hoeft de krant maar open te slaan of je ziet dat men in
verschillende stadsdelen daarmee bezig is. Hoe ziet het college dat? Gaat men over de
uitkomsten van dit debat met de stadsdelen in gesprek? Verwachten we daar nog
conclusies van? Die vraag leggen we bij het college neer.
De VOORZITTER geeft het woord aan de heer Manuel.
De heer MANUEL: Het is inderdaad zo - wat de heer Van ’t Wout ook zei - dat het
in de commissie een interessant debat was over de notitie over de scheiding van kerk en
staat. We mogen het in de raad nog een keer overdoen. Het is volgens mij nog steeds
een vrij onheldere discussie. Als je bijvoorbeeld kijkt naar de motie die zojuist is ingediend
door de PvdA, de VVD en het CDA, dan vraag je je af wie daar tegen kan zijn. Het
uitgangspunt in Nederland is natuurlijk de inclusieve neutraliteit. Dat is een feit en dat
wordt hier nog een keer voorgesteld en besloten. Als je kijkt naar de laatste overweging,
waar staat dat inclusieve neutraliteit compenserende neutraliteit in principe niet uitsluit
mits er aan een aantal voorwaarden wordt voldaan, onder andere dat ook andere religies
dan degene waarop je je op dat moment richt van dezelfde mogelijkheid gebruik kunnen
maken, dan trekt u het, meneer De Wolf, weer terug in uw definitie van inclusieve
neutraliteit.
(De heer DE WOLF: Is er als je als lokale overheid uitgaat van een
situatie waarbij je religieuze organisaties en groepen benadert voor
allerlei soorten dingen en onder dezelfde voorwaarden behandelt sprake
van inclusieve neutraliteit of compenserende neutraliteit?)
Het kan schuiven van het een naar het ander en van het ander naar het een. U
zegt dat het inclusieve neutraliteit is. Volgens mij betoogt het college dat het
compenserende neutraliteit zou kunnen zijn. Uiteindelijk kun je het een in het ander laten
overgaan en het ander in het een laten overgaan. Het initiatief rond Marhaba valt in
principe onder de titel compenserende neutraliteit, maar wat is dan het initiatief van
Cosmopolis? Is dat ook compenserende neutraliteit of is dat inclusieve neutraliteit? Zo
blijft deze discussie heen en weer schuiven tussen twee begrippen die qua definitie een
beetje in elkaar overlopen.
(De heer DE WOLF: Als je het op die manier behandelt, lijkt me dat het
geval, maar het gaat erom dat je helderheid krijgt over de voorwaarden
waaronder dat gebeurt. Het is in wezen wat het college voorstelt. Ik denk
dat de verschillen heel klein zijn en dat de raad in wezen een heel goede
stap zet door helder te maken waar zijn grenzen liggen en door telkens
opnieuw het debat te voeren over wat de voorwaarden zijn om dit wel te
doen en dat niet te doen. Dat doe je normaal gesproken toch ook?)
Natuurlijk is iedereen het met u erover eens dat op het moment dat de overheid
een bepaalde mogelijkheid creëert om iets te bewerkstellingen, wat men eventueel
compenserende neutraliteit zou kunnen noemen en waarbij de mogelijkheid voor iedereen
openstaat, het weer binnen de inclusieve neutraliteit valt. Dat is natuurlijk hetgeen je moet
doen. Je moet niet uitzonderingen treffen voor bepaalde groepen, waarvan andere
groepen geen gebruik kunnen maken. Daarover zijn we het allemaal eens. Dat kan
nauwelijks anders in de gemeenteraad van Amsterdam.
21Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
(De heer LIMMEN: Dan betekent het dat u de motie kunt ondertekenen. U
zegt precies hetzelfde als wat wij zeggen: gelijke monniken, gelijke
kappen. U kunt de overwegingen citeren, maar het besluit is toch
duidelijk? We hebben een notitie liggen met een uitvoerige definitie van
inclusieve neutraliteit. Het geheel laat zich samenvatten in ongeveer drie
alinea’s. Het toeval wil dat wij daaraan refereren in deze motie. Kortom: u
ondersteunt het allemaal en we zijn het dus helemaal eens. Het
misverstand over wat u ziet tussen de inclusieve en de compenserende
neutraliteit is er helemaal niet.)
Men heeft het mij niet gevraagd, maar ik wil mijn handtekening er alsnog wel
onder zetten. Iedereen in deze raad is voor deze motie. Dat kan niet anders. Dat
betoogde ik zojuist.
(De heer VAN ’T WOUT: Als ik me de vergadering van de commissie AZ
goed herinner, zat D66 daar juist op een ander spoor dan in ieder geval
PvdA, VVD en CDA. Dus ik zou niet te snel die handtekening zetten. We
kunnen natuurlijk heel erg naar woorden gaan kijken en daarmee gaan
goochelen, zodat iedereen het ermee eens moet zijn. Wat hier staat, is
dat we niet steunen wat het college voorstelt, namelijk om verder te gaan
dan de bestaande praktijk in Nederland, die we inclusieve neutraliteit
noemen. Het staat hier positief geformuleerd. Je kunt het ook negatief
formuleren. Volgens mij moet u tegen deze motie stemmen, als u
congruent bent met uw eerdere inbreng.)
Ik ben er helemaal niet van overtuigd dat ik tegen deze motie moet stemmen. Ik
ben heel erg benieuwd naar de reactie van het college, hoe het college deze motie
interpreteert, want volgens mij kan het college met deze motie ook wel leven. Maar dat
zullen we zo meteen wel horen. Ten slotte een punt waar D66 in deze discussie wel een
probleem mee heeft en dat is dat dit een politieke discussie is en dat deze politieke
discussie zich afspeelt in de portefeuille van de burgemeester. En de burgemeester is
natuurlijk geen gekozen burgemeester, helaas, maar een benoemde burgemeester. Wij
vragen ons wel af - zeker als dit soort zaken zo politiek van aard wordt als nu het geval is
- rond de Westermoskee en Marhaba, of ze eigenlijk wel in de portefeuille van de -
benoemde - burgemeester thuishoren. Daar zou ik van de andere partijen graag een
reactie op horen in de tweede termijn. Ik ben heel erg benieuwd naar de eerste reactie
van het college.
(De heer LIMMEN: Ik wil weten wat hij bedoelt. Zegt hij gewoon dat dat
deel uit de portefeuille van burgemeester Cohen moet worden gehaald?
Een man een man, een woord een woord. Dan moet hij dat hier ook
zeggen en niet wachten tot hij van de vergaderring hoort wat de
temperatuur van het water is.)
Op het moment dat een discussie erg politiek wordt, zoals rond de Westermoskee
en rond Marhaba, en de discussie gevoerd moet worden over de financiën, dan vind ik dat
die eigenlijk niet thuishoort in de portefeuille van een benoemde burgemeester. Dus naar
aanleiding van de discussie over de scheiding tussen kerk en staat concludeert D66 dat
de burgemeester zich er voortaan maar niet meer mee moet bemoeien.
(De heer LIMMEN: D66 zou het goed vinden als een ander lid van het
college, bijvoorbeeld de heer Asscher, zich nu in deze discussie zou gaan
mengen, omdat het niet de rol van de burgemeester zou moeten zijn.)
De VOORZITTER geeft het woord aan mevrouw Sargentini.
22Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
Mevrouw SARGENTINI: GroenLinks heeft zich tijdens de behandeling van de
notitie over de scheiding tussen kerk en staat positief getoond over de door dit college
gekozen route. Inclusieve neutraliteit is het uitgangspunt, maar waar dat nodig is om
groepen in achterstandsposities vooruit te helpen, kan compenserende neutraliteit ingezet
worden. Ik geloof ook in emancipatie in eigen kring, om nog eens een mooie katholieke
term te gebruiken. Eerst in eigen kring jezelf staande kunnen houden, dat maakt het
eenvoudiger om de buitenwereld in te stappen. Wij merken wel aan - voor de volledigheid,
dat heb ik ook al een keer gezegd tijdens de commissievergadering - dat het subsidiëren
van activiteiten gericht op het bestrijden van radicalisering niet thuishoort in deze notitie.
We kunnen ons vinden in die aanpak van radicalisering, maar het heeft niets te maken
met inclusieve neutraliteit of compenserende neutraliteit. Het gaat hier over de
bevordering van veiligheid in de stad. En dat die alinea tot misverstanden leidt, blijkt ook
wel uit de brief van de Adviesraad Diversiteit, die denkt dat de belangrijkste reden voor
deze notitie gelegen is in het legitimeren van de radicaliseringaanpak van de gemeente.
Wij delen de uitgangspunten dus, maar koesteren niet de illusie dat hiermee het debat
over welke steun de overheid aan een religieuze organisatie mag geven ten einde is. Het
debat is, volgens ons, vooral ontstaan omdat deze geseculariseerde samenleving worstelt
met de plek die de islam dient te hebben in de samenleving. Amsterdammers worden in
de openbare ruimte geconfronteerd met een nieuwe religie, waar de meeste burgers
eerder afscheid hebben genomen van een religie. Dat botst en is niet met definities op te
lossen. Dat Youth for Christ de aanbesteding voor het jongerenwerk in De Baarsjes heeft
gewonnen, is weer een heel andere illustratie van de ingewikkelde verhouding tussen
kerk en staat, die absoluut niets meer met compenserende neutraliteit te maken heeft,
vindt u niet, meneer Van 't Woud? En wat gaat u doen aan uw VVD-stemmen in De
Baarsjes? Wij wijzen het af. Jongerenwerk dient neutraal te zijn en Youth for Christ doet
haar werk vanuit het verlangen om jongeren in ontmoeting te brengen met Jezus Christus.
(De heer VAN ’T WOUT: Ik kan u verzekeren dat wij met onze fractie in
De Baarsjes nog wel eens een flinke discussie zullen voeren.
Tegelijkertijd moeten we wel even heel voorzichtig zijn, want het gaat hier
wel gewoon om een aanbestedingsprocedure.)
Zeker, het gaat om een aanbestedingsprocedure waarvan ik denk dat we ons met
zijn allen wel voor de kop kunnen slaan, omdat het nooit eerder was voorgekomen dat er
iets in had moeten staan over levensbeschouwelijkheid. Dat snap ik uitstekend, maar het
is een mooi voorbeeld van een verwarring in de stad. Ik heb namelijk helemaal geen
moeite met Youth for Christ als aanbieder voor jongeren, maar wel als het algemeen
neutraal jongerenbeleid is. Ik denk dat we dat allemaal delen. Ik denk ook - dat is een
zijstap - dat als het jeugdwerk zou heten stichting Jeugd voor Mohammed, de
interruptiemicrofoon bij de kamer erg vol zou staan. Maar het heet niet Jeugd voor
Mohammed, het heet Youth for Christ.
En dan wil ik het hebben over de motie die voorligt. Het is toch wel grappig, want
de PvdA zegt dat compenserende neutraliteit en inclusieve neutraliteit een contradictio in
terminis zijn, maar ik heb meneer De Wolf wel een aantal voorbeelden horen noemen
waarbij hij eigenlijk inclusieve neutraliteit heel breed maakt en waarbij inderdaad, zoals hij
het brengt, dat wat de gemeente wil, kan. Dat is uitstekend. Ik denk dat u daar ook gelijk
in hebt als u dat begrip op die manier interpreteert, terwijl de VVD, ondertekenaar van
dezelfde motie, zegt dat het zo fijn is dat de PvdA zo rechtop staat en zo contrair durft te
gaan aan het college. Het CDA spreekt over gelijke monniken, gelijke kappen, omdat het
anders maar voortrekken van de een boven de ander wordt. Het is wel grappig dat die
partijen elkaar hebben weten te vinden in een motie die zegt dat inclusieve neutraliteit het
23Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
uitgangspunt is en dat het college in de regel voor inclusieve neutraliteit kiest, maar bij
bijzondere omstandigheden voor compenserende neutraliteit. Die ruimte blijft bestaan.
(De heer VAN ’T WOUT: Dat is hetzelfde als waar de heer Manuel het
net over had. Het is gewoon een overweging waarom deze motie hier ligt.
Deze motie ligt hier omdat het college kiest voor compenserende
neutraliteit. Die overweging zegt helemaal niet dat wij voor
compenserende neutraliteit zijn.)
Dat is zeker waar. Maar u gebiedt het college niet om daarmee aan de slag te
gaan. En ik neem aan mocht zoiets gebeuren dat het college dan met een voorstel aan de
raad komt, dat wij met zijn allen bezien of wij dat verstandig vinden of niet. Dat lijkt mij ook
de geëigende weg. Op de vraag die misschien gesteld gaat worden of GrLi zich zou
kunnen vinden in deze motie kan ik zeggen dat wij ons kunnen vinden in deze motie. Ik
hoef hem niet mede te ondertekenen, want ik geloof dat meneer Van ‘t Wout daar allerlei
beren op de weg ziet. GrLi is van mening dat de notitie die werd voorgelegd een
verheldering van het al gevoerde beleid was en niet een zoektocht naar meer ruimte in de
toekomst. Zoals ik het interpreteer, zegt de raad tegen het college dat die notitie hierbij
geaccepteerd wordt. Om de vraag nog even te stellen aan de drie verschillende indieners
van deze motie die het met elkaar zo goed kunnen vinden: ik ben nieuwsgierig naar hoe u
dit ziet. Stel: Al Kabir, de grote moskee, doet een aanvraag voor taallessen voor
migrantenvrouwen, moslimvrouwen, voor 20.000 euro. Is dat nu inclusieve neutraliteit of
compenserende neutraliteit?
(De heer LIMMEN: Ik wil nog even terugkomen op het vorige punt van
mevrouw Sargentini. We kunnen deze vraag nog even boven de markt
laten hangen, want ik begrijp nog steeds niet waar het misverstand
vandaan kan komen. Ik lees in de overwegingen die wij bij deze motie
hebben gemaakt dat wij heel nadrukkelijk zeggen dat het idee van een
stapje extra doen voor een specifieke groepering in plaats van het
beginsel van gelijke monniken, gelijke kappen niet de weg is die we op
willen gaan. Anders gezegd: compenserende neutraliteit als uitgangspunt
is niet congruent met inclusieve neutraliteit. Dat is toch heel duidelijk,
mevrouw Sargentini, dat kunt u toch ook wel beamen, neem ik aan?)
Ja, ik moet ook zeggen dat u in die zin helemaal niet spoort met de ruimte die het
uitgangspunt houdt bij het besluit en het streepje daarboven. Maar u was bezig met het
antwoord geven op mijn vraag. U bent van mening, denk ik, dat die 20.000 imaginaire
subsidie aan Al Kabir voor die taallessen compenserende neutraliteit zou zijn.
(De heer LIMMEN: Dat hoeft niet per definitie zo te zijn. Het zou wel gek
zijn als je dat alleen maar zou doen bij een gemeenschap in Amsterdam
en verder alle andere religieuze gemeenschappen anders zou
behandelen. Daar gaat het om. Het is helemaal niet zo ingewikkeld. Wij
zeggen: je moet religieuze gemeenschappen, of het nu gaat om de
activiteit die ze verrichten of überhaupt om steun aan religieuze
gemeenschappen, hetzelfde behandelen. Zo ingewikkeld is het niet. En
dan kunnen we al die begrippen van compenserende, exclusieve en
inclusieve neutraliteit overboord zetten.)
(De heer VAN ‘T WOUT: Het kan wel en het is ook gewoon de praktijk in
Amsterdam, en dat heeft niets met compenserende neutraliteit te maken.
Compenserende neutraliteit draait om het ondersteunen van religies die
in een achterstand verkeren. Dat is iets heel anders dan het aanbieden
van taallessen. Hier heb je het over zakken met geld brengen aan
religies, omdat ze - en ik ben benieuwd hoe je dat definieert - in een
24Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
achterstand verkeren. Dat is iets heel anders dan het aanbieden van
taallessen, en daar is de VVD ook helemaal niet tegen.)
Als compenserende neutraliteit grote zakken geld brengen is aan religieuze
organisaties in een achterstandsituatie, dan hebben wij dat in deze stad nog nooit
gedaan. Dan heeft meneer De Wolf gelijk als hij zegt dat we voldoende hebben aan
inclusieve neutraliteit. Dan heeft de burgemeester ruimte genoeg om dat beleid uit te
voeren dat hij wil. Gefeliciteerd.
De VOORZITTER geeft het woord aan mevrouw Alberts.
Mevrouw ALBERTS: Ik heb in het commissiedebat gezegd dat het goed is om
een keer weer de puntjes op de i te zetten. Dat had zijn ontstaansgeschiedenis in, laten
we zeggen, het gedoe van de laatste tijd. Het wrikte rond de Westermoskee, het wrikte
rond Marhaba. Daarom was de notitie vanuit het college, van de burgemeester,
verhelderend. Het college zegt namelijk te kiezen voor inclusieve neutraliteit en een
enkele keer te willen compenseren. Dat was een glashelder geschrift, maar tegelijkertijd
geeft het college al aan dat het toch niet netjes was zoals het rond de Westermoskee is
gegaan. Ik heb dat geïnterpreteerd als zijnde excuses vanuit het college: dat gaan we niet
meer doen. Mooi.
Destijds, in de tijd van de Franse Revolutie, is de scheiding van kerk en staat
bedacht om de invloed van de kerk op de overheid weg te halen. Maar invloed gaat altijd
twee kanten op. Je kunt ook invloed hebben van de overheid op de kerk. Dat is, denk ik,
de discussie die we nu voeren. In hoeverre hebben wij door te doen zoals gebeurd is rond
de Westermoskee, of zoals misschien zou gaan gebeuren rond Marhaba, geprobeerd om
invloed in die kerkelijke organisatie te krijgen? Daar is mijns inziens ook de discussie
omheen gekomen. Dat kan, maar daarover heb ik eigenlijk niet echt een standpunt
gehoord van het college. Ik heb wel gehoord over de procedure rond de
erfpachtconstructie van de Westermoskee, maar dat is van een andere orde dan het al
dan niet invloed krijgen in een institutie. Daar wilde ik wel iets meer over weten. Ik heb
ook in de commissie gezegd dat daar een spanningsveld is gecreëerd, want als je zegt
aan inclusieve neutraliteit te doen, dan moet je alle schijn weglaten dat je wel geld geeft
aan instanties die je gunstiger gezind zou zijn dan aan instanties die je minder gunstig
gezind bent. Ik heb toen ook het voorbeeld aangehaald: gaan we bijvoorbeeld straks,
omdat we die leuker vinden, de poldermoskee wel subsidiëren voor een goed gebouw en
dat we niet helpen als straks Al Tawhid vraagt om een nieuw toilettenblok te realiseren of
om de moskee te verfraaien, omdat Al Tawhid toch wat starder in de uitleg van de religie
is. Over dat spanningsveld hebben we eigenlijk veel te weinig gehoord. Nu heb ik ook in
de commissie gezegd dat voor ons de zogeheten inclusieve neutraliteit ook het
uitgangspunt is, maar dat wij toch wel kunnen begrijpen dat er zich een situatie kan
voordoen waarin we gaan compenseren. Toen heb ik gezegd dat we niet al te star
moeten zijn in dat inclusief zijn: punt uit en we laten het erbij. Die starheid vind ik niet
verstandig, maar in een andere situatie dan tot nu toe gebeurd is, moet het college die
kwestie aan de raad voorleggen. Dat aan de raad voorleggen betekent dat je er dan van
uit kunt gaan dat we hier een dwarsdoorsnede hebben van Amsterdam en namens die
dwarsdoorsnede praten we. Dan kun je ook breeduit beslissen of we inderdaad gaan
compenseren of niet. Dat is een punt.
Een ander punt is - dat is net ook aangehaald - dat in de stadsdelen deze kwestie
zich ook kan voordoen, maar ik ga ervan uit dat we op dit onderdeel een stad zijn. Dat
heb ik bij de discussie in de commissie niet zo naar voren gebracht, maar ik vind dus ook
25Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
dat het de opdracht is vanuit het college om in de stadsdelen dezelfde uitgangspunten te
hanteren als wij hier in de centrale stad hebben afgesproken.
Ik heb deze dingen bij elkaar opgeteld en wil die ook graag aan de raad
voorleggen. Ik heb een motie gemaakt waarin ik heel kort stel dat wij aan de ene kant
zeggen: een heel starre houding vinden we onwenselijk. We blijven inclusieve neutraliteit
als uitgangspunt hanteren, maar gaan we toch die grens over tot compenseren, dan
overleggen we het met de raad. Het andere is dat de uitgangspunten en werkwijze voor
de stadsdelen gelden. Ik kan me voorstellen dat deze glasheldere notitie door de hele
raad gedeeld gaat worden en ik vermoed dat de burgemeester er ook blij mee is.
De VOORZITTER deelt mee dat de volgende motie is ingekomen.
81° Motie van het raadslid Alberts inzake de notitie Scheiding kerk en staat
(Gemeenteblad afd. 1, nr. 575).
Besluit:
- wanneer zich een uitzonderlijke situatie voordoet, er altijd een voorstel aan de
raad wordt voorgelegd waarin uitgelegd wordt waarom het wenselijk is dat er
van de inclusieve neutraliteit wordt afgeweken;
- de uitgangspunten en werkwijze ook gelden voor de stadsdelen.
De VOORZITTER geeft het woord aan burgemeester Cohen.
Burgemeester COHEN: Deze notitie is opgesteld op verzoek van de raad om
verheldering te brengen in de vragen rond de verhouding kerk en staat. Dat is wat we
geprobeerd hebben en ik hoop dat deze notitie wat dat betreft een kader geeft. Dat lost
niet alles op, want we zullen voortdurend weer voor nieuwe vragen komen te staan, maar
dan zou deze notitie een kader moeten bieden waar we vervolgens verder mee kunnen
gaan. Ik denk dat het op een aantal punten ook lukt. Als meneer Van ’t Wout zegt dat ik
als burgemeester de scheiding van kerk en staat wat minder absoluut wil maken, dan kunt
u uit deze notitie lezen dat het dus niet het geval is, want er wordt hier betrekkelijk helder
en duidelijk gezegd waar die scheiding van kerk en staat over gaat, namelijk dat de staat
geen invloed moet hebben op de kerk en dat de kerk geen invloed moet hebben op de
staat. Daar gaat het over en dat is een standpunt dat mij belangrijk lijkt, waar ik het
volstrekt mee eens ben en dat ook zo moet blijven.
(De heer LIMMEN: Ik ben blij dat de burgemeester dat zegt, maar dat is
toch een inzicht dat nu feitelijk is gekomen, terwijl Marhaba en wat mij
betreft de Westermoskee voorbeelden zijn van waar het college er anders
over heeft gedacht. Het stond toch expliciet in de stukken over Marhaba,
dat het een rol moet spelen in de ontwikkeling van de West-Europese
islam. Dat kunt u toch niet los zien van de inhoud van een dergelijke
religie in Nederland?)
Ik zeg ook niet voor niets dat deze notitie voor ons allemaal verhelderend is
geweest. Het is ook niet voor niets dat in de notitie staat - en dat hadden we ook al eerder
gezegd, bijvoorbeeld ten aanzien van die Westermoskee, met name toen op een gegeven
ogenblik niet helder was hoe die financiering in elkaar zat. Dus ik denk dat we daar
allemaal wat aan hebben om dat te doen en dat verheldert dus ook. Dat geldt niet alleen
voor het college. Dat geldt denk ik voor iedereen. Daar moeten we die notitie voor
gebruiken. Ik denk dat het alleen maar verstandig is. Dus wat mij betreft blijft de scheiding
van kerk en staat recht overeind staan. Het laat onverlet dat je vervolgens met dat begrip
26Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
neutraliteit in de hand verschillende kanten op kunt. Wat dat betreft is het grootste
onderscheid dat er nog in zit het verschil tussen exclusieve neutraliteit en inclusieve
neutraliteit. Ik vind het inderdaad ook wel mooi dat de heer Van 't Wout namens de VVD
deze motie heeft ondertekend, waarmee hij uitdrukkelijk zegt dat hij die inclusieve
neutraliteit omarmt. Ik ben het daarmee eens, dus wat mij betreft is het winst dat dat het
geval is.
(De heer VAN ’T WOUT: De burgemeester doet alsof dat als een
complete verrassing voor hem komt, maar ik heb in de commissie AZ
allang gezegd dat wij de inclusieve neutraliteit beschouwen als de
staande praktijk in Nederland en dat - hoewel we als VVD in deze
discussie af en toe wel denken: hadden we dat in het verleden niet eens
anders moeten regelen - wij dat op zich steunen. U presenteert het hier
alsof het een soort ommezwaai is van de VVD, maar dat is zeker niet het
geval.)
Ik beschouw dit niet als een ommezwaai. Zo hebt u het inderdaad ook gezegd,
maar dat u vervolgens die motie op die manier ondertekent en u zegt dat dat het
uitgangspunt is, is denk ik prima. Dus ik ben er blij om dat dat het geval is.
Maar dan gaat de discussie vervolgens nog over de vraag: wat moet je met de
compenserende neutraliteit? Het college heeft in deze notitie gezegd dat wij als
uitgangspunt nemen de inclusieve neutraliteit, maar dat wij het niet uitsluiten dat er
omstandigheden kunnen zijn waarbij je een stapje verder zou moeten gaan. Daarvan, als
ik het goed begrijp, zegt de heer Limmen: dat zouden wij ons ook een keer kunnen
voorstellen, maar het is wel uitermate lastig om daar van tevoren allerlei duidelijke
beleidslijnen over uit te zetten. Dat ben ik met hem eens. Dat is ook niet zo eenvoudig.
Wat het college heeft gezegd - en in feite is dat ook wat mevrouw Alberts zegt, maar ik
moet de motie nog een keer lezen - is: sluit dat ook niet uit. Als je het gevoel hebt dat je
dat doet, dan moet je dat op een manier doen die voor iedereen volstrekt helder en
duidelijk is. Daar moet je heel open over zijn en dat moet je elke keer als je dat doet aan
de raad voorleggen om te vragen of de raad het ermee eens is of niet. Dat sluit de motie
die zoals die door de heer De Wolf is voorgelegd niet uit. Die motie zegt dat het
uitgangspunt de inclusieve neutraliteit is en daar is het college het van harte mee eens.
Maar er zijn omstandigheden denkbaar waarbij je een stapje verder wilt gaan en als dat
zo is, college, leg dat dan voor aan de raad en de raad zal daar wel iets over zeggen.
(De heer LIMMEN: Om het duidelijk te maken: het verschil zit wat dat
betreft in de positie. De burgemeester zegt dat gelijke monniken, gelijke
kappen het uitgangspunt is, maar als zich bepaalde omstandigheden
voordoen, dan doen we voor deze of gene gemeenschap een stapje extra
en dat moet kunnen. Zo heb ik u in ieder geval verstaan. Wij zeggen
nadrukkelijk: dat laatste moet je niet doen, want dat laatste is precies het
punt waarop het is misgegaan in het geval van de Westermoskee. We
dachten destijds allen: dit is de toekomst, dit gaat mooi en we lopen daar
een stapje extra. Dat is het verschil. Voor het overige vind ik de
interpretatie die u geeft aan de motie aanleiding om daar straks nog wat
verder over door te praten.)
Er is een punt waarover ik misschien van mening verschil met de motie van de
heer De Wolf en dat zit hem in dat gedachtestreepje waar hij iets zegt over de
compenserende neutraliteit. Hij zegt dat het niet congruent is met inclusieve neutraliteit.
Vanzelfsprekend is het niet congruent, in de zin van dat het niet hetzelfde is. Maar het
gaat wel over neutraliteit. Neutraliteit betekent in dit opzicht neutraliteit ten opzichte van
een godsdienst. Dus er kunnen overwegingen zijn die niet te maken hebben met de
27Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
inhoud van een godsdienst, dat je zegt: hier zou - en dan gaat het over een bepaalde
godsdienst en zo staat het ook in de notitie – je kunnen zeggen dat je in deze
omstandigheden, gezien de positie van die bepaalde godsdienst, van de mensen die het
betreft, een stapje extra zou moeten zetten. Als dat het geval zou zijn, dan moet je niet
zeggen: dat hebben we afgesproken, maar dan moet je zeggen: hier is een voorstel en
dan moet je dat ook beredeneren en voorleggen aan de raad.
(De heer DE WOLF: Laat ik er helder over proberen te zijn. Ik denk dat
wat de burgemeester zegt op zichzelf juist is, maar niet het standpunt is
dat ik in de motie heb proberen neer te leggen. Waar het over gaat, is dat
er natuurlijk bijzondere omstandigheden kunnen zijn waaronder je besluit
om iets te doen of te laten. Dat kan. Dat moet je ook beargumenteren en
wat mij betreft, moet je dat ook altijd eerst doen, vanuit een neutraal
opererende overheid. Ik denk dat we het daarover eens zijn. Ik denk dat
de raad er heel verstandig aan doet om een uitgangspunt neer te leggen
waarbij hij dat vastlegt, ook als raad, want de raad neemt geen besluit
over de notitie van het college. Dat punt moet helder zijn en blijven. Dan
zal er, denk ik, op een aantal punten verschil van mening kunnen bestaan
met het college als het college voorstellen zou doen om daar ten
principale te zeggen: dan compenseren we. Meningsverschillen kunnen
bestaan. Ik denk zelf, in de praktijk, als je van die principiële kant uitgaat,
dat het ontzettend meevalt, omdat heel veel dingen zo geregeld kunnen
worden dat het past. Het gaat altijd om de voorwaarden van de dingen
waaronder dingen worden aangepakt. Ik denk dus dat we wat dat betreft
niet echt heel ver van elkaar zitten, maar dat de raad principieel vasthoudt
aan het punt dat beleid in eerste instantie gestoeld moet zijn op inclusieve
neutraliteit.)
Zeker. Twee opmerkingen daarover. Uitgangspunt is inclusieve neutraliteit.
Daarbij is het zelfstandig naamwoord neutraliteit. Dat moet je niet vergeten. Als deze
motie nu zegt: wij gaan uit van die inclusieve neutraliteit, dan begrijp ik dat. En ik lees
deze motie wel zo dat je daarmee het college de mogelijkheid geeft om als het college
vindt dat er een voorstel zou moeten komen waarin naar het oordeel van het college
sprake is van net iets verder dan die inclusieve neutraliteit, dat de raad dan niet zegt dat
het compenserende neutraliteit is en er dus niet over wil praten en het niet wil doen. Als
de raad zegt: we gaan erover praten en we zullen er beredeneerd een besluit over
nemen, dan vind ik dat prima. En dat is ook precies wat deze notitie, wat mij betreft, op dit
punt heeft bedoeld.
(De heer DE WOLF: Ik heb aangegeven waar mijns inziens het verschil
zit. Ik ga natuurlijk niet als raad zeggen dat het college geen voorstellen
aan de raad kan doen. Zo zit dat niet in elkaar. Het college doet
voorstellen aan de raad, de raad discussieert en besluit. Dat is in essentie
wat de burgemeester zegt. Ik denk ook dat we daaraan moeten
vasthouden, want anders zou het onwerkbaar worden. Als het college
voorstellen doet, dan doet het voorstellen. Het college weet nu op zijn
minst dat er voor een vrij groot deel van de raad een soort principieel
uitgangspunt ligt dat is verwoord in de motie.)
Ik lees de motie echt zo: het is uitgangspunt en dat betekent dus ook dat er
uitzonderingen kunnen zijn. Wat ik belangrijk vind, is dat hier nu niet wordt vastgelegd wat
de raad daarvan zegt. Dit is een stap verder en dus praten we er verder niet over, want
dat hebben we afgesproken. Als dat zo is, vind ik dat prima, want ik vind dat debat juist
hier moet plaatsvinden.
28Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
(De heer MANUEL: Uw verhaal is duidelijk en volgens mij zitten we op
een lijn, maar ook in het voorkomende geval dat het college voorstelt om
een stapje extra te zetten voor een bepaalde organisatie is het natuurlijk
zo dat dat stapje extra ook openstaat voor ander organisaties, mochten
die daarvan gebruik willen maken. Dat zegt u toch eigenlijk ook? In dat
geval bent u het weer eens met de heer De Wolf.)
Dat zou heel goed kunnen. Alleen dat soort omstandigheden doet zicht vaak niet
op hetzelfde moment voor en dat betekent dat je op een gegeven ogenblik een besluit
moet nemen en dat je op dat soort punten inderdaad het verschil zult moeten maken.
Maar dat is iets wat deze raad eigenlijk iedere dag doet: verschil maken. Dus dat zou je
hier ook moeten doen omdat je daar in heel veel gevallen van zegt: wij maken de
verschillen volgens die en die beleidslijnen. Het is nogal logisch, maar er zijn ook
omstandigheden mogelijk waarvoor het niet zo eenvoudig is om daar al van tevoren
beleidslijnen voor te bepalen. Dat is hier ook het geval. Dus is het verstandig om daar die
mogelijke uitweg voor zeer bijzondere gevallen te houden. Dat is wat wij hebben
geprobeerd om in die notitie neer te leggen en dat is de reden ervoor dat ik met deze
argumentatie ook heel goed kan leven met de motie van de heer De Wolf.
Dan kom ik bij de motie van mevrouw Alberts. Ik geloof inderdaad, zoals zij dacht,
dat ik daar goed mee kan leven. Ik denk ook dat het van belang is – en deze notitie
hebben we ook al besproken met de stadsdelen – om dat ook met die stadsdelen te
bespreken en te zeggen dat het wel heel goed zou zijn om daar met elkaar deze
werkwijze aan te geven. Ik ontkom er toch niet aan om iets te zeggen over Youth for
Christ. Ik weet niet of ik het eens ben met het standpunt dat mevrouw Sargentini daarover
heeft ingenomen. Ik ben ook wel benieuwd om van andere leden van de raad te horen
wat die ervan vinden. Er is een aanbesteding geweest. Er is een aantal criteria opgesteld.
Blijkbaar voldoet deze organisatie daar het beste aan. Dan zou ik niet zo goed weten
waarom je dat niet op die manier zou moeten doen. Het wordt iets anders als op een
gegeven ogenblik zo’n organisatie daarmee ook haar religieuze aspecten laat doorwerken
in het beleid, op een manier die ertoe leidt dat je zegt: de enige manier waarop je een
behoorlijk mens kunt worden is op deze manier, en dat kan niet. Ik vind dat je daar
rekening mee moet houden. Maar ik zie niet heel erg veel verschil met bijvoorbeeld de
manier waarop ook door u subsidie wordt gegeven aan het Leger des Heils in
omstandigheden waarin het Leger des Heils, wat mij betreft, voortreffelijk werk doet in de
binnenstad. Ik vind dat wel een belangrijk punt om straks wat over in tweede termijn te
horen van de verschillende fracties.
(De heer LIMMEN: Ik wil graag een korte schorsing)
De VOORZITTER schorst de vergadering.
De VOORZITTER heropent de vergadering.
De VOORZITTER geeft het woord aan de heer Van 't Wout.
De heer VAN 'T WOUT: Het was een, zoals dat in religieuze kringen ook wel
gebeurt, intensieve tekstexegese, die we moesten hebben. We lijken eruit te zijn. De heer
De Wolf, de heer Limmen en ik hebben onze motie iets aangepast. Wellicht dat het wat
meer helderheid zal scheppen.
De motie-De Wolf c.s. (Gemeenteblad afd. 1, nr. 574), ingetrokken zijnde, maakt
geen onderwerp van behandeling meer uit.
29Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
De VOORZITTER deelt mede dat is ingekomen:
82° Motie van het raadslid De Wolf c.s. (Gemeenteblad afd. 1, nr. 468)
Besluit:
Dat voor beleid en handelen van het Amsterdamse stadsbestuur ten aanzien van
religieuze en levensbeschouwelijke groepen en organisaties het beginsel van de
inclusieve neutraliteit uitgangspunt is, en dat compenserende neutraliteit daarmee geen
uitgangspunt van beleid is.
De motie maakt deel uit van de beraadslaging.
De VOORZITTER dringt erop aan om alle bijdragen te richten op de
besluitvorming rond de beide moties.
De heer DE WOLF: In het debat dat we net gehad hebben, lijkt het erop alsof er,
herhaald en herhaald, een discussie ontstaat over de motie, die door de VVD, het CDA en
de PvdA is ingezet. Het lijkt alsof er rekkelijker over kan worden gesproken dan misschien
toch de bedoeling is van de motie. Ik denk dat het niet verstandig is. Dan wordt het een
motie voor elk wat wils en men grabbelt wat en dan wordt ook het principiële karakter van
het debat als het ware weggenomen. Het lijkt mij geen goed uitgangspunt als de motie
onduidelijk zou zijn over in ieder geval de moeite die mijn fractie heeft om neutraliteit zo
geïnterpreteerd te zien als ware gecompenseerde neutraliteit wel mogelijk. Dat is niet het
geval. Wij vinden dat je als raad helder moet zijn over het uitgangspunt waarlangs je
toetst. Ik zeg niet dat het college geen voorstellen mag doen. Het college mag altijd
voorstellen doen. Het gaat er mij om - en ik zei dat aan het eind van mijn interruptie in
eerste termijn - dat helder moet zijn wat de raad zelf als toetsingskader neemt. Ik denk dat
het inclusieve neutraliteit is en dat het niet compenserende neutraliteit is. Laten we daar
helder over zijn, anders wordt het allemaal veel te ingewikkeld en veel te onduidelijk. Dat
is, ook naar religieuze organisaties en groepen toe, onjuist. Men moet weten waar men in
dat verband aan toe is. Dat maakt dat ik het voorstel doe, samen met de heren Limmen
en Van 't Wout uiteraard, om het besluit iets uit te breiden en daar het volgende aan toe te
voegen, na 'uitgangspunt is': 'En dat compenserende neutraliteit daarmee geen
uitgangspunt van beleid is'.
(De heer MANUEL: Dan kan het college dus inderdaad nog met een
voorstel komen dat te vatten zou zijn onder compenserende neutraliteit
en dat wordt dan op zichzelf beschouwd en het zou nog steeds door de
PvdA kunnen worden aangenomen.)
Elk voorstel van het college aan de raad wordt door de PvdA op zichzelf
beschouwd. Het college kent het uitgangspunt van deze fractie dat compenserende
neutraliteit geen uitgangspunt is.
(De heer MANUEL: Het is geen uitgangspunt, dat is duidelijk. Dat
standpunt geldt volgens mij ook voor alle andere partijen in deze raad.
Maar het is wel mogelijk om met een voorstel te komen dat te vatten valt
onder compenserende neutraliteit. Dat wordt op zichzelf gewogen en kan
door de PvdA nog steeds worden omarmd.)
Ik heb al antwoord gegeven. Elk voorstel van het college dat aan deze raad wordt
gedaan, wordt natuurlijk gewogen door deze raad en natuurlijk ook door de fractie van de
PvdA.
30Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
(De heer MANUEL: Het is dus niet zo dat de PvdA zich voorbehoudt elk
voorstel dat te vatten zou zijn onder compenserende neutraliteit af te
wijzen?)
Ik ga ervan uit dat het college kennis heeft genomen van het besluit van de raad,
als dit het besluit van de raad mag zijn, en dat het daarmee nadrukkelijk rekening houdt.
De VOORZITTER geeft het woord aan de heer Van 't Wout.
De heer VAN 'T WOUT: Ik heb in de schorsing geprobeerd om het Sargentini-
criterium te hanteren bij deze motie, namelijk dat die motie zo geslepen is dat het zeker is
dat GroenLinks, D66 en SP tegen deze motie zouden stemmen. Zo moet u haar ook
nadrukkelijk lezen. Deze motie, en dat is niet persoonlijk bedoeld, moet recht doen aan de
verschillen van de politieke opvattingen die in het debat tijdens de vergadering van de
commissie AZ heel duidelijk naar voren zijn gekomen. Zo moet u deze motie lezen. Deze
motie is een vertaling van de inbreng van de PvdA, het CDA en de VVD in dat debat en
bevestigt die. Laten we er nu mee ophouden om te proberen die motie helemaal kapot te
maken, want dan maken we het voor onszelf alleen maar onduidelijker. Dus als u de
motie gewoon zo leest, stem dan tegen! Dat zal ik niet graag zeggen over mijn eigen
motie.
De VOORZITTER geeft de burgemeester het woord.
Burgemeester COHEN: Wat gebeurt er als die partijen voor die motie stemmen?
De heer VAN 'T WOUT: Dan verwijt ik hun een draai ten opzichte van hun inbreng
in de commissie AZ.
De VOORZITTER geeft het woord aan de heer Limmen.
De heer LIMMEN: Ik denk dat het heel belangrijk is dat de motie is verduidelijkt. Ik
denk ook dat het heel belangrijk is wat de heer De Wolf daarover heeft gezegd. Het valt
heel kort als volgt samen te vatten: du moment dat het college komt met voorstellen die
naar mening van partijen die de motie ondersteunen te categoriseren vallen als een
voortvloeisel van compenserende neutraliteit, dan zegt de raad 'nee'. Dat is wat er staat in
de motie en dat is heel erg klip-en-klaar. Wat dan het verschil is op dat moment en hoe
we dat definiëren, daarover kunnen we een discussie met elkaar hebben. Dit is het
principiële standpunt dat we hier met elkaar neerleggen. Ik vind het een heel zuivere en
duidelijke conclusie.
(Mevrouw SARGENTINI: Wie is wij? Zijn wij het CDA of zijn wij de
partijen die het collegevoorstel afwijzen: het CDA, de VVD en de PVDA?
Ik heb de heer De Wolf niet horen zeggen dat het voorstel van het college
dat neigt naar compenserende neutraliteit per definitie zou worden
afgewezen.)
Als ik aangeef dat ik het heb over 'wij' bij de motie, dan spreek ik niet in
majesteitsmeervoud in die zin dat wij het CDA zo groot achten, maar dan heb ik het
natuurlijk over de ondersteunende partijen. Hiermee wil ik duidelijk proberen te maken wat
de principiële grens is. In plaats van dat mevrouw Sargentini nu op de letter en komma zit
te kijken of ze ergens nog een centimeter licht neer kan zetten, zou ik het gewoon op prijs
stellen dat u gewoon principieel reageert op wat er voorligt en gewoon inhoudelijk wordt.
Dat vind ik echt.
31Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
De VOORZITTER geeft het woord aan de heer Manuel.
De heer MANUEL: Ik heb de accentmotie (nr. 468) nog niet gekregen, maar de
overwegingen blijven gelijk, zo heb ik begrepen. Het besluit wordt dat inclusieve
neutraliteit het uitgangspunt is en dat compenserende neutraliteit niet het uitgangspunt is,
maar dat het wel mogelijk blijft, zoals de heer De Wolf zegt. Dus ik moet de heer Van 't
Wout teleurstellen: ook D66 blijft nog steeds voor deze motie. Wij zullen voor deze motie
stemmen, want er is in wezen niets veranderd aan deze motie.
De burgemeester vroeg een reactie van de partijen over het welzijnswerk dat in
De Baarsjes misschien uitgevoerd gaat worden door de organisatie Youth for Christ. Ik
sluit me aan bij de woorden van mevrouw Sargentini dat kennelijk in het bestek, want er is
natuurlijk een aanbestedingsprocedure geweest, iets ontbroken heeft en dat daarmee De
Baarsjes nu opgezadeld zit. D66 zou dit liever in deze constructie zo niet zien.
Ten slotte, ik heb ook nog een kort punt aangeroerd over de scheiding tussen de
benoemde burgemeester en de politiek gevoelige kwesties. Daarop heeft geen enkele
partij gereageerd. Dus het blijft een uniek punt voor D66.
De VOORZITTER geeft het woord aan mevrouw Sargentini.
Mevrouw SARGENTINI: Laat ik even beginnen met Youth for Christ. U vergelijkt
Youth for Christ met het Leger des Heils. Dat heb ik zelf ook gedaan. Ik vind het een
ingewikkelde vergelijking, maar ik vind het toch wat anders. Het Leger des Heils biedt
diensten aan die overigens door anderen ook aangeboden worden. Ik waardeer die
diensten ook enorm. Daarover is geen twijfel mogelijk. Ik vind het wat anders als het hier
gaat over opvoedingsondersteuning, want dat is het natuurlijk grotendeels: algemeen
jeugdwerk in een stadsdeel, opvoedingsondersteuning, die voor iedereen zou moeten
gelden. Dan vind ik Youth for Christ, die inderdaad zegt in De Baarsjes het christendom
buiten te laten, niet geloofwaardig. Het is een algemeen uitgangspunt van die organisatie
om jongeren dichter bij Jezus Christus te brengen en men heeft ook werknemers die (nu
in ieder geval nog wel want ze zeggen dat ze ook anderen gaan aannemen) allen die
zending in zich hebben Ze zijn overtuigd christen en ze willen zenden. Is dat goed voor
die jongeren in De Baarsjes? Ik wil niet dat ze een homoseksuele jongere die misschien
nog uit de kast moet komen, tolereren, maar ik wil dat ze die jongen omhelzen en zeggen:
“Jij bent hier hartstikke welkom.” Dat is echt wat anders dan: “Het kan vriezen, het kan
dooien, maar iedereen heeft zijn plekje.” Je wilt mensen ook empoweren door algemeen
jongerenwerk. Ik vind het dus heel onverstandig dat Youth for Christ het algemeen
jongerenwerk gaat doen in De Baarsjes. Ik denk dat De Baarsjes in een vervelende
situatie zit en dat het echt een foutje is geweest in de aanbesteding.
Even terug naar de exegese, want dat is het intussen wel geworden. Ook ik ga de
VVD teleurstellen - en dan mag u mij best voor draaikont uitmaken hoor - als ik een motie
steun van drie partijen die elkaar hierin vast willen houden, maar eigenlijk toch bezig zijn
om de PvdA bij te staan in het zoeken naar een uitweg in hun stevige opinie bij de
commissie AZ van een paar weken geleden en hun zoektocht nu om toch de
burgemeester tegemoet te komen. Dan vind ik dat het uitgangspunt inclusieve neutraliteit
is en dat compenserende neutraliteit dus geen uitgangspunt is een verschrikkelijk logisch
gevolg op de helft van de zin. “Compenserende neutraliteit is daarmee geen uitgangspunt
van beleid”, zegt nog niet zoveel, want we gingen inderdaad uit van het uitgangspunt
inclusieve neutraliteit. De burgemeester en het college hebben de ruimte om ons
32Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
voorstellen anderszins te doen. Daarbij zit er al licht tussen de interpretatie van de heer
De Wolf en de heer Limmen. Mag ik misschien mijn eigen exegese toepassen?
(De heer DE WOLF: Er is uiteraard in de PvdA-fractie een serieus debat
gevoerd over deze kwestie, daarover geen misverstand. Het is niet zo dat
er discussie zou zijn over inzetten. De inzet van het debat was hoe je met
dit soort vraagstukken om moet gaan. De inzet was dus niet hoe je
soepeltjes langs alle principiële punten kunt zeilen zonder dat je zelf er
nadrukkelijk uitspraken over doet, zoals GroenLinks dat in de commissie
AZ gedaan heeft. Het ging er juist om te proberen zo helder mogelijk te
krijgen wat je als lokaal bestuur vanuit een principieel standpunt kunt
doen in deze kwestie en wat het in de praktijk betekent voor beleid en
beleidsuitvoering van het stadsbestuur. Daar ging het om. Dus ik vind de
benadering die GroenLinks in dit verband nu neemt op zijn minst
merkwaardig. Ik beschouw - om de heer Van 't Wout dan maar te citeren -
de steun van GroenLinks aan deze motie, zo die er komt, als een
werkelijke ommezwaai. Er is in de commissie AZ nadrukkelijk iets anders
gezegd dan wat nu op tafel ligt. Het is volstrekt helder dat hier een motie
ligt die, juist door de manier waarop we erover spreken en door de manier
waarop we erover kunnen besluiten, duidelijk maakt dat er een grens is
en dat we met die grens natuurlijk aan de slag kunnen.)
GroenLinks heeft zich in de commissie en hier uitgelaten voor compenserende
neutraliteit, omdat wij willen dat je alle mogelijke instrumenten kunt gebruiken om mensen
te helpen emanciperen. Dat het afgedaan wordt als een weinig principieel standpunt laat
ik aan de heer De Wolf. Waar partijen hier dus zoeken naar een ruimte om zich af te
zetten richting het college en die ruimte eigenlijk niet willen benutten, dat is meer een
tekstueel afzetten, wat zeker geldt voor de Partij van de Arbeid, terwijl het in de praktijk
wat anders is. Dat de conclusie daarbij wordt dat die partij die zich vanaf het allereerste
moment zo getoond heeft dat het het college steunt een principiële draaikont wordt, vind
ik een beetje gek.
(De heer VAN 'T WOUT: Ik kan me niet aan de indruk onttrekken,
mevrouw Sargentini, dat u - en ik weet niet waarom u dat doet - ervoor
probeert te zorgen dat dit debat maar geen uitkomst krijgt. Er is al drie
keer duidelijk aangegeven dat deze motie een weerslag is van de
discussie in AZ. Het lijkt erop dat, hoe we het ook formuleren, u gewoon
niet zo'n motie wilt zien. Ik snap dat niet. Het geeft juist helderheid. U
vervuilt het debat hiermee door continu niet mee te willen in de uitleg van
deze motie.)
Als de heer De Wolf hardop zegt wat de heer Limmen zegt, namelijk dat de
interpretatie van deze motie betekent dat per definitie voorstellen van het college die iets
suggereren richting compenserende neutraliteit in deze raad worden afgewezen, niet
zozeer om de inhoud maar omdat het om het feit dat het om compenserende neutraliteit
gaat, als de heer De Wolf dat zou zeggen, dan heeft de heer Van 't Wout absoluut zijn zin,
want dan zou GroenLinks zich in die motie niet kunnen vinden.
De VOORZITTER geeft het woord aan mevrouw Alberts.
Mevrouw ALBERTS: Eerst wil ik het antwoord geven op de vraag over Youth for
Christ. Er wordt nu gezegd dat het een aanbesteding was en dat er criteria aangelegd
waren, maar ik denk dat als het gesprek zo is geweest zoals ik voorstel in mijn motie,
namelijk dat de portefeuillehouders uit de stadsdelen met elkaar over dit onderwerp
33Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
praten, dan denk ik dat er andere criteria waren aangelegd. Ik vermoed niet dat Youth for
Christ dan door de aanbesteding was gekomen. De vergelijking met het Leger des Heils
wil ik ook nog iets anders maken dan mevrouw Sargentini doet. Het is ook historisch zo
gegroeid. Wij zijn als subsidiërende gemeente later aangehaakt bij iets wat al bestond.
Dus de gemeente heeft van een soort infrastructuur gebruikgemaakt en dat is zo verder
ontwikkeld. Dat vind ik niet zo'n gelukkige vergelijking tussen het Leger des Heils en
Youth for Christ.
Dan wil ik het hebben over de motie. Ik moet u teleurstellen. Deze motie is zo
warrig, breed, rammelend en ruim dat wij die ook kunnen steunen, want de motie is
volledig in lijn met mijn betoog. U zegt het debat scherp te willen hebben. Dan zou er in de
motie moeten staan nooit te gaan compenseren of er staat toch een deur op een kier.
Volgens mij is de interpretatie van de VVD en het CDA om nooit te compenseren en zegt
de PvdA dat de deur op een kier staat. Dan is er een gigantische verwarring gaande, want
dan kan iedereen er zich bij aansluiten en heb je dus niets. Dat de deur bij de PvdA op
een kier staat, betekent dat ze eigenlijk het college niet wil afvallen en ze gaat er daarom
maar omheen interpreteren, een ander woord voor exegese. Waarom blijft ze met de
verwarring zitten? Ik heb een vrij heldere motie volgens mij, want die zegt: inclusieve
neutraliteit is uitgangspunt en de deur op een kier, zoals meneer De Wolf wil, zit er ook in.
Het wordt nog een keer onderbouwd door het college bij afwijking. Kortom: er is geen
discussie over mogelijk. Het verhaal over de stadsdelen zit in het verhaal van het
portefeuillehoudersoverleg. Dan gaan we het er nog eens met elkaar over hebben, want
het moet niet zo zijn dat in het ene stadsdeel zus en in het andere stadsdeel zo
gehandeld wordt. Dat schept ook verwarring. Volgens mij is het zo klaar als een klontje en
hoeven we ook niet te schorsen, want alles wat u wilt, zit erin.
De VOORZITTER geeft het woord aan burgemeester Cohen.
Burgemeester COHEN: Ik herinner mij dat er, ik geloof in de jaren twintig van de
vorige eeuw, een ernstig debat heeft plaatsgevonden binnen een onderdeel van een
onderdeel van een onderdeel van de christelijke kerk, waarbij het ging over de vraag of de
slang wel of niet heeft gesproken. Hier is het een beetje de vraag of de heer De Wolf wel
heeft gesproken. Ik heb de heer De Wolf gehoord en met name ook in het antwoord op de
heer Manuel, waarbij hij zegt dat het college met voorstellen kan komen en dat hij daar
buitengewoon kritisch op zal reageren. Zo heb ik dat verstaan. Wij zullen voor onszelf ook
buitengewoon kritisch zijn voordat we met dergelijke voorstellen komen en we zullen dat
zien. Op die manier begrijp ik het heel goed als de gehele raad deze motie aanvaardt.
Ik moet nog een opmerking maken over het tweede onderdeel van de motie van
mevrouw Alberts of die uitgangspunten en werkwijze ook gelden voor de stadsdelen. Ik
denk dat de intentie daarvan duidelijk is, maar wij kunnen dat hier zo niet besluiten, omdat
dat in strijd is met de regels die we hebben. Maar als het erom gaat dat u zegt: wij
bespreken het met de stadsdelen en het is goed om het op die manier te doen, dan kan
dat.
(Mevrouw ALBERTS: De uitleg is zo, ja.
De heer LIMMEN vraagt om schorsing.
De VOORZITTER schorst de vergadering.
De VOORZITTER heropent de vergadering.
34Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
De VOORZITTER geeft het woord aan de heer Limmen.
De heer LIMMEN: Het was een nuttige schorsing. Er is verder niets over te
zeggen.
De discussie wordt gesloten.
Aan de orde is de stemming over de motie-De Wolf c.s. (Gemeenteblad afd. 1, nr
468).
De motie-De Wolf c.s. (Gemeenteblad afd. 1, nr. 468) wordt met zitten en opstaan
aangenomen.
De VOORZITTER constateert dat de motie-De Wolf c.s. (Gemeenteblad afd. 1, nr.
468) met algemene stemmen is aangenomen.
Aan de orde is de stemming over de motie-Alberts (Gemeenteblad afd. 1, nr 575).
De heer DE WOLF (stemverklaring): Wij zullen deze motie niet steunen, om twee
redenen. De eerste en belangrijkste reden is dat de stadsdelen gaan over waarover zij
gaan en dat wordt hier ter discussie gesteld. Ik denk dus niet dat we dat moeten doen. De
tweede reden is dat ik denk dat met de eerste motie het eerste besluit in deze motie
eigenlijk niet meer kan. Dus vandaar dat wij daar tegen zullen zijn.
De motie-Alberts (Gemeenteblad afd. 1, nr. 575) wordt met zitten en opstaan
verworpen.
De VOORZITTER constateert dat de motie-Alberts (Gemeenteblad afd. 1, nr. 575)
verworpen is met de stemmen van GroenLinks, SP en D66 voor.
De VOORZITTER constateert dat de raad de notitie Scheiding kerk en staat heeft
beschouwd.
De VOORZITTER deelt na het raadplegen van de vergadering mee dat eerst de
Woonvisie in eerste termijn wordt behandeld. Daarna zal een onderwerp in beslotenheid
aan de orde komen, waarna 's avonds andere punten worden afgehandeld.
20.
Voordracht van het college van burgemeester en wethouders van 22 april 2008 tot
vaststelling nota Wonen in de metropool, Woonvisie Amsterdam tot 2020 (Gemeenteblad
afd. 1, nr. 516)
De VOORZITTER geeft het woord aan de heer Bakker.
De heer BAKKER: Ik ben bang voor een wat rommelig einde van deze
vergadering, maar dat terzijde. Ik ga toch gewoon maar mijn verhaal houden, al zal ik het
indikken. Laat ik beginnen met wat hulde te brengen aan het CDA en de VVD, want waar
deze partijen vroeger geen grote rol voor de overheid zagen weggelegd voor de
volkshuisvesting, hebben zij zich nu tijdens de commissiebehandeling buitengewoon
35Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
duidelijk uitgesproken voor veel betrokkenheid van de overheid bij het woonbeleid, en
zelfs een extra doelgroep geaccepteerd. Dat beschouw ik maar als pure winst. Terwijl
mevrouw Dekker natuurlijk nog heel ander dingen wilde. Nu nog wat zakken met geld
erbij.
(Mevrouw BUURMA-HAITSMA: Kunt u iets duidelijker zijn over uw
inleiding? Over welke groepen hebt u het? Wij hebben nooit iemand
uitgesloten.)
Ik zeg niet dat u iemand hebt uitgesloten, maar u was altijd voorstander van een
terugtredende overheid, die zich zo min mogelijk met volkshuisvestingsbeleid moest
bemoeien maar alleen voor de groepen die het echt nodig hadden. En nu vindt u dat de
overheid zich er weer iets meer mee mag bemoeien. Prima.
Ik ga verder. Het is dus een van de kenmerken van de Woonvisie dat er een
doelgroep bij is gekomen; op zich terecht en ik kom er straks nog even op terug. De grote
concrete afspraken zijn gemaakt over bouwen in de stad. Die discussie hebben we gehad
en die wil ik ook niet overdoen, maar wel met inachtneming van wat ik toen heb gezegd.
We wippen we nu naar een horizon verder en de evaluatie komt nog. Ik denk dat dat een
belangrijk moment is in de afspraken. Kunnen we daar echt iets mee? Ik wil dat wel even
van de wethouder weten. Ik neem aan dat wat daar uitkomt ook nog invloed kan hebben
op hoe we nu verder moeten met de Woonvisie, want dat is nog even afwachten en
gebaseerd op aannames. Dat is een belangrijk punt voor ons.
En dan de Woonvisie zelf. Die gaat over pak ‘m beet 380.000 woningen en daarin
gaan wij zeven ambities proppen. Dat is krap. Maar de vraag is: is dat nu echt nodig, want
als we de stadsregio erbij betrekken, gaat het over zo’n 640.000 woningen, en als we echt
metropolitaans gaan denken – de Woonvisie heet Wonen in de metropool – dan gaat het
over 980.000 woningen. Dan komen die ambities ineens in een wat ruimer jasje te zitten.
Ik zal het woord 'flodderjurk' niet meer gebruiken. Er is niets mis met die ambities op zich.
Trouwens, het is natuurlijk ook de kracht van Amsterdam dat er veel kan en dat er van
alles door elkaar loopt te klossen. En dat willen we zo houden en naar mijn idee spreekt
die Woonvisie dat ook uit, dus prima, maar de vraag is of er ook een prioriteit in zit. Voor
mij wordt het niet helemaal helder. Aan de ene kant erken ik dat Joop de loodgieter, het
lage middeninkomen, ook een plaats moet vinden in de betaalbare voorraad en aan de
andere kant gaat het om het doen van woningen uit diezelfde betaalbare voorraad in de
vrije verkoop voor mensen die wel die koopwoning zouden kunnen betalen. Daar zit een
spanning in. Je kunt met de betaalbare koopwoning uit die voorraad een keer mensen blij
maken en daarna is het natuurlijke een onderdeel van de vrije markt geworden en worden
er aardige winsten geboekt. Dat is een trucje dat je maar een keer kunt uithalen en wat
ons betreft moet je daar buitengewoon voorzichtig in zijn. Je moet juist kijken naar die
alternatieven die er zijn, zoals de maatschappelijk gebonden eigendom.
Het andere punt dat mij in de commissiebehandeling ook nog niet duidelijk is
geworden (het is jammer dat wethouder Van Poelgeest er nu niet is) is of de
emancipatiestad van de Woonvisie nu ook de emancipatiemachine is. Wethouder Van
Poelgeest zegt: “Joep de onderwijzer mag in Purmerend gaan wonen en daar komt
gewoon een nieuwe Joep voor terug; de middengroep blijft vrij constant. Het is dus niet zo
erg dat er mensen uit de stad vertrekken, want er komen nieuwe mensen in en die
ontwikkelen zich: de emancipatiemachine.” Maar deze wethouder zegt: “Nee, Joep de
onderwijzer is het cement van Amsterdam. Die mag niet weg, het is heel slecht voor de
stad als hij weggaat.” Wat is het nu: hom of kuit? Is het de machine of de
emancipatiestad?
(De heer VAN DE MEER: Meneer Bakker, bent u het er met me over
eens dat die twee zaken elkaar niet per se uitsluiten, dat het zo kan zijn
36Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
dat je de emancipatiemachine tot uiting laat komen, dus dat mensen uit
de stad kunnen omdat het in hun woonwens en in hun levensloop een
goede start kan zijn, maar dat je daarnaast ook de ruimte kunt creëren
voor mensen die in de stad willen blijven om ook in de stad te kunnen
blijven?)
Als u het zo uitlegt, dan kan dat, maar ik proef ook een beetje - en de wethouder
moet dat maar corrigeren als ik dat verkeerd zie - dat er toch wel een fixatie is op
vasthouden, vooral. Purmerend is ook vlakbij Amsterdam en hoort zeker bij de
metropolitane regio. Haarlem is ook een geliefd woonoord voor Amsterdammers. Daar
moeten we niet krampachtig over doen.
(De heer VAN DE MEER: Volgens mij zit alleen in de titel van de
Woonvisie al de gedachte dat het emancipatiemachine-idee ook is
verwerkt in deze Woonvisie en dat dat dus een combinatie is van deze
twee zaken.)
De wethouder moet maar uitleggen hoe hij het ziet. Ik bemerk dus die twee
tegenstellingen wel. Ik ben benieuwd naar het antwoord.
Ik was gebleven bij de hom of kuit. Wat ook van belang is - en wat een beetje
ondergesneeuwd is in de visie is de bestaande voorraad en dat is van buitengewoon
groot belang - is dat de meeste mensen gewoon wonen in de bestaande voorraad en dat
je daar dus goed mee moet omgaan. Effectieve benutting is van groot belang en
onderhoud is ook buitengewoon belangrijk. Ik hoop dat de discussie die we nu voeren
over de stedelijke monumentwaardigheid van de Westelijke Tuinsteden ertoe leidt dat we
daar zorgvuldiger met de voorraad omgaan. Ik hoop ook, gezien de dreigende crisis op de
bouwmarkt, waar al verhalen van zijn, dat we zorgvuldiger omgaan met slopen en dat we
die afweging veel kritischer gaan maken. Maar goed, dat is afwachten.
Een ander punt is het onderhoud van de bestaande voorraad. Daarvoor is
buitengewoon weinig aandacht. Vroeger was het echt de particuliere huizenbezitter die je
kon herkennen, maar nu zijn het ook corporaties die steken laten vallen. Ik denk echt dat
er veel meer aandacht moet geschonken worden aan het aanschrijfbeleid. Collega Hauet
gaat daarover een motie indienen, die ik van harte heb ondertekend. Graag heb ik
commentaar van de wethouder over het aanschrijven, want ik vraag mij af of het
instrument eigenlijk nog wel gehanteerd wordt.
Ik doe de vreugdevolle constatering dat ondanks het feit dat alle grote musea
gesloten zijn, er altijd gegraven lijkt te worden, Ajax al jaren geen kampioen meer
geworden is, Amsterdam toch nog steeds een ontzettend populaire stad is om te wonen.
Ik denk dat dat een goed iets is voor Amsterdam, wat tegelijkertijd het probleem met zich
meebrengt, een soort luxeprobleem, dat de druk op de bouwmarkt enorm is en alleen
maar groter zal worden, gezien de bouw van dit moment. Volgend jaar zal het nog
ingewikkelder worden. Dat maakt dat de visie - en dat is vaak zo met visies - onderhevig
zou kunnen zijn aan erosie, zeker aan de ruimte die de wethouder meent te zien in
verkoop uit een betaalbare voorraad. Ik denk dat het juist ook een grote schat kan zijn van
Amsterdam dat wij mensen betaalbare woonruimte kunnen bieden.
Ik ga afronden. Ik heb nog een motie die vraagt om een cijfermatige doorkijk te
geven naar de regio en naar de metropolitane regio. Die zou ik graag als een soort
onderlegger bij deze Woonvisie hebben, want dat geeft het geheel een wat meer
metropolitane uitstraling.
De VOORZITTER deelt mee dat de volgende motie is ingekomen.
37Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
83° Motie van het raadslid Bakker inzake Wonen in de metropool, Woonvisie
Amsterdam tot 2020 (Gemeenteblad afd. 1, nr 565).
Besluit:
dat het college in kaart brengt welke kansen – en wellicht beperkingen – er zijn
voor de in de Woonvisie Amsterdam tot 2020 geformuleerde ambities als het regionale en
metropolitane woningaanbod en de regionale en metropolitane ontwikkelingen betrokken
worden bij de Woonvisie, en hierover aan de raad verslag uitbrengt.
De motie maakt deel uit van de beraadslaging.
De VOORZITTER geeft het woord aan mevrouw Hauet voor haar maidenspeech.
Mevrouw HAUET: Ik ben bijna verbaasd dat ik vandaag toch nog in deze raad
mijn maidenspeech mag uitspreken. Daarbij zijn interrupties verboden, zo heb ik
begrepen en dat is een kans die ik ruimhartig zal benutten. Mijn eerste optreden in de
commissie was nogal gevoelig.
Tegen de vorige stadsdeelvoorzitter in Oud-West, Hans Wevers, aan wie ik
indirect mijn positie hier dank, sprak ik met het oog op mijn lage plaats op de PvdA-lijst
ooit de verwachting uit dat ik wanneer ik op de valreep in deze bestuursperiode nog in de
raad terecht zou komen, waarschijnlijk zou worden afgescheept met het
woordvoerderschap kattenvergunningen, want die bestaan toch niet. Hans verzekerde
mij, bemoedigend als altijd, dat ik er zeker voor zou zorgen dat die dan zouden worden
ingevoerd. Gelukkig hoef ik dat de kattenliefhebbers in deze stad niet aan te doen, anders
was me dat zelf ook duur komen te staan, want ik heb er zelf maar liefst vier. Ik kreeg een
heel wat meer omvattende portefeuille, namelijk die van volkshuisvesting. Daarbij gaat het
om een basisbehoefte voor iedereen en dat is meer dan alleen een dak boven het hoofd,
een mooie taak in deze fantastische stad waar ik geboren en getogen ben.
Eerder was ik al acht jaar lang woordvoerder Volkshuisvesting in mijn geliefde
Oud-West. Nu gaat het over de hele stad met zijn prachtige historische binnenstad en zijn
architectonische schoonheid in de buurten daarbuiten. De Amsterdamse School
bijvoorbeeld met het plan-Berlage, waarin ik als kind gewoond heb en waaraan mijn opa
nog heeft gewerkt. Hij moest eens weten…
Amsterdam is een stad die nooit af is en steeds weer moet voldoen aan
woonwensen die veranderen in de tijd. Dat ik mij daarmee mag bemoeien is een taak om
gewetensvol mee om te gaan en dat heb ik te doen in samenspraak met mijn fractie en de
partij waarvan ik al sinds mijn negentiende jaar lid ben. Die trouw sprak niet altijd vanzelf,
want de PvdA kende en kent verschillende flanken, die niet altijd gemakkelijk met elkaar
zijn te verenigen. Toch was het altijd weer de ruimte voor het interne debat die mij in de
ban hield en die voedend werkte voor mijn standpuntbepaling. Nu deel uitmakend van de
PvdA-fractie in de gemeenteraad van Amsterdam ontdek ik diezelfde spanning en dan
vooral in de zin van spannend en vol inspiratie. Soms loopt dat uit op compromissen en
dat is wel eens moeizaam slikken, maar wat is ons coalitieland zonder compromissen?
Het zit ons in de genen. De linkse coalitie die nu het bestuur vormt van Amsterdam was
zonder compromissen niet tot stand gekomen. Een goed democraat is loyaal aan de
bereikte compromissen en aan de coalitiepartner, al wordt dat naar buiten helaas vaak
niet begrepen.
Het college heeft de Woonvisie tot 2020 uitgebracht. Het is een mooi en
veelomvattend document geworden, waar de PvdA-fractie op hoofdlijnen van harte achter
kan staan. Het is een brede onderlegger, waar wij voorlopig letterlijk en figuurlijk op verder
38Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
kunnen bouwen. Het gaat over huisvesting van de Amsterdammers en natuurlijk van hen
die hier binnen zullen komen, omdat ze graag in Amsterdam willen wonen. Ondanks alle
ontwikkelingen richting de overheid op afstand en de verzelfstandiging van de
woningbouwcorporaties hoort de lokale overheid daarvoor verantwoordelijkheid te nemen.
Wij delen natuurlijk de uitgangspunten die grotendeels al eerder in beleid zijn vastgelegd,
waaronder met name dat van de ongedeelde stad, waarin - om met Duco Stadig te
spreken - sjiek en sjofel naast elkaar wonen en ook de ambitie van de zeven steden
verenigd in een Amsterdam met de vijf gestelde prioriteiten. Tevens stemmen wij in met
de speerpunten voor de zes onderscheiden woningmarktgebieden. Wij zullen de
wethouder zeker niet oproepen zijn ambities te matigen. Al die ambities horen bij het
Amsterdam waar de PvdA voor kiest, een Amsterdam als een unieke mix, een
gevarieerde verscheidenheid binnen de verschillende gebieden van de stad waar het voor
iedereen goed toeven is en waar plaats is voor een diversiteit aan woningen. Dat vergt het
lef om marktcontrair bij te buigen. De stagnatie in de woningbouw is wel zorgelijk, zeker in
het licht van de financiële crisis. Wij steunen de maatregelen die de betrokken wethouders
voorstellen om die crisis het hoofd te bieden. Collega Mulder is daar in zijn bijdrage
gisteren in de raad al nader op ingegaan en heeft ook daartoe een motie ingediend, die
later aan de orde zal komen.
In de commissie heb ik bij een aantal zaken reeds stilgestaan. Vragen die tot mijn
tevredenheid zijn beantwoord met de toezegging van de wethouder inzake de
voortgangsrapportage en over de beantwoording van de daar gestelde vragen. Dit zijn
punten die wat ons betreft aanscherping behoeven en ook komen wij met het verzoek om
een experiment. Een en ander is vervat in twee moties en een amendement, waarop ik
een toelichting zal geven.
Ik dien een motie in waarin ik de wethouder oproep om met een voorstel te komen
voor een experiment voor huren op maat, waarbij een goedlopend experiment in
Amersfoort tot voorbeeld kan strekken. Huren op maat zou een instrument kunnen zijn
waarmee meerdere doelen tegelijkertijd gediend worden. Het gaat er nadrukkelijk niet om
mensen met een middeninkomen die huren, en die nu in een goedkope huurwoning
wonen, eruit te drijven, maar om een experimenteel project waaraan mensen deel kunnen
nemen. In huren op maat kunnen ook mensen met een laag middeninkomen onder het
bereik van de huurtoeslag worden gebracht, zo wijst het experiment in Amersfoort
overigens uit. Dat vergroot de kansen voor deze mensen op de woningmarkt, die voor hen
niet genoeg te bieden heeft. Door huren op maat zullen uit het goedkope huursegment
meer woningen vrijkomen voor de lage inkomens, die daarop zijn aangewezen, omdat
mensen met hogere inkomens meer gaan betalen. Dat bevordert de doorstroming op de
woningmarkt, die we allemaal wensen. Aan de andere kant krijgen mensen die een groot
aandeel van hun inkomen aan huur besteden huurkorting, waardoor ze structureel van
hun besteedbaar inkomen overhouden voor andere levensbehoeften. Dit biedt kansen om
aan de armoede te ontstijgen. Gezien de recente rapportage waaruit blijkt dat een groot
deel van de Amsterdammers, met name gezinnen met kinderen, in duurzame armoede
verkeert, zou dat een welkome maatregel zijn.
Over de andere motie kan ik kort zijn. De opgenomen overwegingen spreken
hopelijk voor zich. Ik heb een motie die vraagt naar een overzicht van de stand van zaken
betreffende het onderhoud van woningen en de handhaving van regels dienaangaande en
daaraan refereerde de heer Bakker. Buiten de populaire wijken, waar eigenaren veel
terug kunnen verdienen na het opknappen van woningen, lijken het onderhoud en het
toezicht op woningen te versloffen, met alle gevolgen van dien voor de bewoners in
woningen in minder populaire buurten. Het capaciteitsprobleem bij Bouw en
Woningtoezicht hoeft geen probleem te zijn wanneer de vraag door de stadsdelen wordt
39Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
uitgezet. Hans Bakker is dus medeondertekenaar van deze motie en ook mevrouw
Buurma van de VVD.
Ten slotte heb ik samen met mevrouw Willemse een amendement, dat ook is
ondertekend door meneer Bakker en mevrouw Willemse. Dat gaat in op het op bladzijde
53 in het vooruitzicht gestelde onderzoek naar de mogelijkheden om ouderen uit
vernieuwingsgebieden voorrang te geven bij de toewijzing van aanpasbare woningen en
zorgwoningen die in die gebieden vrijkomen. Dat onderzoek achten wij onnodig oftewel
overbodig. Die voorrang dient uitgangspunt te zijn. Op de motie van meneer Bakker en
andere moties die nog komen, ga ik in mijn tweede termijn in.
De VOORZITTER feliciteert mevrouw Hauet met haar maidenspeech.
De VOORZITTER deelt mee dat de volgende moties en het volgende
amendement zijn ingekomen.
84° Motie van het raadslid Hauet c.s. met betrekking tot huren op maat
(Gemeenteblad afd. 1, nr. 566).
Verzoekt:
Het college van burgemeester en wethouders om in samenwerking met de
huurdervereniging en corporatie met een voorstel te komen voor een experiment met
huren op maat.
85° Motie van het raadslid Hauet c.s. met betrekking tot onderhoud woningvoorraad
(Woonvisie) (Gemeenteblad afd. 1, nr. 567).
Verzoekt:
Het college van burgemeester en wethouders:
- in het eerste kwartaal van 2009 een overzicht per stadsdeel te presenteren
van het onderhoud van de bestaande woningvoorraad van corporaties en in
particulier bezit;
- een overzicht per stadsdeel te presenteren van het aanschrijfbeleid en de
geboekte resultaten.
86° Amendement van het raadslid Willemse c.s. met betrekking tot
ouderenhuisvesting in nieuwbouwprojecten (Woonvisie) (Gemeenteblad afd. 1, nr. 568).
Verzoekt:
Het college van burgemeester en wethouders om de laatste zin van alinea 3 op
bladzijde 53 van de nota Woonvisie aldus te wijzigen: Bij vrijkomende aanpasbare
woningen en zorgwoningen in nieuwbouwprojecten is uitgangspunt dat ouderen uit de
buurt voorrang hebben.
Het amendement en de twee moties maken deel uit van de beraadslaging.
De VOORZITTER geeft het woord aan mevrouw Buurma-Haitsma.
Mevrouw BUURMA-HAITSMA: De Amsterdamse woningmarkt is uniek in
Nederland. Er zijn weinig koopwoningen, veel sociale huurwoningen en enorme
wachtlijsten daarvoor. De voorliggende Woonvisie is wat de VVD betreft een
40Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
koerswijziging die de goede kant uitgaat, namelijk naar meer koop- en meer
middensegment. Maar Amsterdam is geen voorloper in ontwikkeling om deze visie tot
uitvoering te brengen. Ondanks de financiële crisis moeten wij wel vooruit, zodat wij als de
markt stabieler is, in volle vaart verder kunnen. Wat de VVD betreft, moeten er veel meer
koopwoningen komen. Het percentage van 27% moet naar het landelijke gemiddelde, en
dat is 55%, toe groeien. Wij zien sociale koop als een goede oplossing om het lage
middensegment aan een woning te helpen. Er zijn veel meer koopconstructies, zoals
NGE-verkoop, sociale koop-goedkoop, die moeten worden ingezet.
Wij zijn ervan overtuigd dat veel inkomensgroepen een koopwoning zouden
moeten kunnen kopen, ook in Amsterdam. Tijdens de expertmeeting woning zijn wij
geïnformeerd en geïnspireerd geraakt door koperscorporaties uit den lande. Zij bieden
allerlei koopvarianten aan bewoners aan en zelfs mogelijkheden om een marktwoning te
kopen met medefinanciering van de corporatie. Wethouder, wij zullen een motie indienen
om u te verzoeken met de Amsterdamse corporaties, maar ook met koperscorporaties in
den lande in contact te treden en mogelijkheden hiervoor in Amsterdam te ontwikkelen.
Mensen moeten gehuisvest worden en dat kan in huurwoningen, maar wat ons
betreft veel meer in koopwoningen. De verkoop van sociale woningen aan zittende
huurders is een goed middel, net zoals het splitsen en verkopen. Ook de starterslening
moet uitgebreid worden, zeker nu men moeilijker een hypotheek kan verkrijgen. Het
beruchte gat tussen sociale huur en goedkope koop met gedicht worden. Dat is onze
grootste opgave in Amsterdam.
(De heer VAN DER MEER: Wat betekent het als die woningen waarvan u
zegt dat ze aan de zittende huurder zouden moeten worden verkocht, niet
verkocht worden? Die woningen zijn vaak niet betaalbaar voor zittende
huurders.)
Dan moet je kijken waaraan het ligt. Het kan liggen aan de corporaties of aan de
mensen die misschien niet weten hoe ze een woning moeten kopen. Wij kunnen als
gemeente misschien een helpende hand bieden.
(De heer VAN DER MEER: De vraag is natuurlijk hoe. U suggereert iets
en u creëert een percentage van 55% koopwoningen in deze stad. U
weet wat een revolutie dat zou betekenen voor de woningmarkt als u uw
zin zou krijgen. Het is ongekend: een verdubbeling van het percentage
van dit moment!)
Ik heb gesproken over groeien naar.
(De heer VAN DER MEER: Bij een percentage van 55% zou de
meerderheid van de Amsterdamse woningen koopwoningen zijn. Hoe wilt
u dat realiseren en hoe kijkt u aan tegen de problematiek van het feit dat
de corporaties wel woningen kunnen aanbieden aan zittende huurders,
maar dat die vaak niet worden gekocht door zittende huurders? Vindt u
dan dat ze wel op de vrije markt mogen?)
Het zou mooi zijn als de zittende huurder het huis koopt. Corporaties verkopen
ook sociale woningen vrij op de markt. Daarvan zijn we ook voorstander. Die behoefte
aan betaalbare koopwoningen is heel groot in Amsterdam. Ik denk ook dat we ons daar
echt op moeten focussen.
Ook zelfbouw en particulier opdrachtgeverschap ziet de VVD als middelen om
bewoners aan een koopwoning te helpen, net als de kluswoningen in stedelijke
vernieuwingsgebieden.
Doorstroming op de woningmarkt is van groot belang. Natuurlijk moeten mensen
ook kunnen blijven huren als ze dat willen, maar de wachtlijsten zijn zo verstopt.
Zeseneenhalf jaar wachten voor een huurwoning is asociaal. Het systeem is toe aan
41Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
vernieuwing. Landelijk wordt er gediscussieerd over een nieuw
woonruimteverdeelsysteem. Amsterdam moet mee in deze ontwikkeling, want
zeseneenhalf jaar wachten op een sociale woning is asociaal, dat vindt u toch ook
wethouder? De Woonvisie geeft het aan en de VVD zegt het al jaren. Juist de
woonwensen van mensen moeten het uitgangspunt zijn. De consument weet wat hij wil
en het advies is om vooral vraaggericht te bouwen. De Woonvisie geeft terecht aan dat de
stad er ook voor gezinnen moet zijn, maar bouw dan ook meer grote woningen, ook in
allerlei prijsklassen.
Concluderend: de Woonvisie geeft een goede koers aan, maar Amsterdam moet
voorop gaan lopen. Haal zoveel mogelijk experimenten en goede voorbeelden uit het land
hier naar toe. Veel meer mensen moeten kansen op de koopmarkt krijgen, onder andere
door startersleningen en door sociale koopconstructies. Bouw vraaggericht en bied
mogelijkheden voor nieuwe bewoners, zoals expats. Zorg voor meer en snellere
doorstroming van huurwoningen, waardoor er kansen voor starters en jongeren ontstaan
en steun mensen die het echt moeilijk hebben en zoek naar een nieuw
woonruimteverdeelsysteem. De VVD is geen voorstander van de uitbreiding van de
liberalisatiegrens en kiest juist voor meer koop.
De VOORZITTER deelt mee dat de volgende motie is ingekomen.
87° Motie van het raadslid Buurma-Haitsma c.s. inzake sociale koop (Gemeenteblad
afd. 1, nr. 570).
Draagt het college op:
- sociale koop in Amsterdam op grotere schaal mogelijk te maken en te
stimuleren;
- hierover in contact te treden met mogelijke aanbieders van deze financiële
constructies, zoals Amsterdamse corporaties en ook koperscorporaties (zoals
bijvoorbeeld Dudok Wonen uit Hilversum en com.wonen uit Rotterdam en
Trudo uit Eindhoven);
- de raad te rapporteren over de uitkomsten en concrete plannen als gevolg
van de overleggen.
De motie maakt deel uit van de beraadslaging.
De VOORZITTER geeft het woord aan de heer Van der Meer.
De heer VAN DER MEER: Na lange tijd ligt eindelijk de Woonvisie ter
besluitvorming voor. Wat GroenLinks betreft, staan we in grote lijnen achter deze
Woonvisie. Het is een goed product met goede uitgangpunten. Het product is breed en
behoort ook breed te zijn, want het geeft de visie op het gebied van volkshuisvesting en
wonen voor deze stad voor de komende twaalf jaar aan. Je kunt er dus ook niet selectief
in worden, want dan ga je groepen uitsluiten van een woonvisie die voor iedereen moet
kunnen gelden.
Hier volgt een aantal punten van aandacht van GroenLinks in positieve en soms
wat kritische zin. De aanpassingen in de Woonvisie na de inspraakronde op het gebied
van duurzaam bouwen omarmen wij. Het is goed dat wordt aangesloten bij hetgeen al
eerder is vastgesteld op het gebied van duurzaamheidsbeleid in deze stad en daar zijn wij
zeer tevreden over. Het kan altijd een tandje hoger en beter, maar we weten ook dat een
42Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
tandje hoger vaak een tandje duurder is. Het is wel goed dat we stappen zetten op het
gebied van duurzaamheid.
Bij de aandacht voor het onderhoud van de bestaande voorraad komt steeds
duidelijker naar voren dat het een belangrijk punt is in het beleid van deze stad. Het is
door vele partijen - inclusief met name de SP, die hard heeft geramd de eerste periode.
De heer Bakker heeft daarin het voortouw genomen. Het staat goed verwoord in de
Woonvisie en we zijn daar zeer tevreden over.
Uitbreiden van de liberalisatiegrens, mevrouw Buurma, lijkt ons een goed idee. De
grens ligt op ongeveer 620 euro huur. Op het moment dat je daar maar even boven komt,
gaat de huurprijs snel omhoog en maakt het niets meer uit wat men vraagt en kan men
gewoon zijn gang gaan. Het zou heel goed zijn voor de betaalbaarheid in deze stad voor
meerdere mensen, ook juist voor de middengroepen, als de liberalisatiegrens zou worden
opgeschoven en er dus een grotere bescherming zou zijn voor de huurders in deze stad.
Voorzitter: burgemeester Cohen
(Mevrouw BUURMA-HAITSMA: Hoe wilt u dat gaan realiseren? Het is
geen onderdeel van de voordacht. Komt u met een motie?)
Het was een reactie op u. U zei dat het u geen goed idee leek. U komt ook niet
met een motie om het niet te doen. Tijdens de commissiebehandeling heb ik tot twee keer
toe het college, de wethouder, opgeroepen om hier hard voor te pleiten in Den Haag. Dat
idee heeft de wethouder omarmd, want hij vindt het zelf ook een goed idee, samen met
zijn collega's in het college. Het is een van de uitvloeiselen van Dekker die een positief
effect hebben. Rondom Dekker was veel negativiteit, maar de gedachte om meer toe te
werken naar een verhoging van de liberalisatiegrens is daar wel uit voortgekomen. Elk
nadeel heeft zijn voordeel.
(De heer MANUEL: Waarom komt u niet met het voorstel? Ik begrijp uit
uw woorden dat het wel heel goed zou zijn. Waar ligt uw nieuwe grens?)
Het staat in de Woonvisie. Wij zien die grens op ongeveer 900 euro en daar kun
je dan mooie beschermingsstapjes in maken, net zoals nu het geval is. Wij hebben een
pleidooi gehouden en het college heeft dat omarmd. Waarom zouden wij dan nog een
motie indienen? Het is blijkbaar helemaal niet nodig. Wij gaan ervan uit dat het college het
beleid zo uitvoert en gesprekken gaat voeren. Als het ook nog eens goed in de tekst staat,
is er geen noodzaak om een motie in te dienen.
(Mevrouw HAUET: Van onze kant zal geen motie komen. Die is volstrekt
overbodig. Die actie is toegezegd en daar wordt aan gewerkt en wij staan
er volledig achter. Het gaat om een tranchegrens van 950 euro, zo heb ik
begrepen, maar dat is een bagatel.)
Over het splitsen na 2010, wat in het jargon genoemd wordt het nieuwe
contingent splitsingswoningen, zijn wij misschien wel iets terughoudender dan de
wethouder in tweede termijn in de commissie. Wij neigen ernaar om dat niet zomaar als
een optie te zien in die zin van dat je gewoon woningen kunt splitsen in een nieuw blok,
een nieuw aantal. We neigen ernaar om daar extra voorwaarden bij te vragen die gericht
zijn op MGE-woningconstructies et cetera. Als je splitst, moet er wel een vorm van een
sociale koopvariant zijn. Dat lijkt ons de meest juiste oplossing. Het is van belang om het
debat dan te voeren en niet nu. We hebben nu duidelijke afspraken gemaakt tot 2010. De
volgende stap wordt in 2010 genomen.
Dan heb ik een punt dat mevrouw Buurma zou moeten aanspreken. Mevrouw
Buurma zou graag betaalbare koopwoningen willen in deze stad. Er is een overschot aan
dure koop ingepland in deze Woonvisie. We zien een stijgend percentage dure
43Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
koopwoningen in deze stad, waar feitelijk dus minder behoefte aan is. Je ziet ook dat er
ruimte gaat ontstaan om juist daar misschien partijen in te gaan zetten om in plaats van
die dure koopwoningen betaalbare koopwoningen te gaan bouwen. Dan hebben we
meteen uw oplossing te pakken. Dan hebben we wel een goede naam voor
koopwoningen maar intussen hebben we ook die partijen hier die de belangen behartigen
van mensen met een laag en mensen met een minimuminkomen, die dan de ruimte
hebben om in deze stad te wonen.
Kwalitatief goede woningen bouwen blijft het uitgangspunt. Dat staat in de
Woonvisie. Wij blijven erop hameren dat het ook echt het geval moet zijn. Wij bouwen
voor de toekomst, niet voor twaalf jaar, maar voor de komende vijftig tot honderd jaar. Dat
kan alleen maar tot uiting komen in kwalitatief goede en houdbare woningen.
Dan heb ik nog een opmerking over de aantrekkelijkheid van deze stad en
waarom Amsterdam zo aantrekkelijk blijft, ondanks het feit dat Ajax maar geen kampioen
wordt. In mijn optiek zijn we op aan het gaan in de vaart der volkeren met onze nieuwe
coach Van Basten die ervoor zorgt dat we nog maar twee punten van de kop verwijderd
staan. Daarnaast heeft Feyenoord inmiddels de degradatiezone bereikt. Utrecht is er niet
ver vandaan. Met Den Haag wordt het nooit wat. Sittard is bijna failliet. Dus Amsterdam
heeft niet veel concurrentie op dat vlak.
(Mevrouw BUURMA-HAITSMA: Ik ben toch heel benieuwd naar wat u
vindt van het voorstel van de PvdA om huren op maat te gaan
introduceren in Amsterdam. Daarover hebt u nog niets gezegd.)
Ik heb die motie net gezien. Het is een zeer milde versie. We moeten in de
tweede termijn nog even precies horen wat mevrouw Hauet, die ik niet mocht
interrumperen, precies bedoelt met huren op maat. Ze zei iets anders tijdens de
commissiebehandeling. Huren op maat is een door de corporatie geleide variant van
betalen op inkomen. Volgens mij had u het over een iets meer belastingachtige
constructie. Ik wil graag precies horen hoe het in elkaar zit. In principe is GroenLinks
hiervan altijd een voorstander geweest in het verleden. Wij zijn geneigd een experiment in
dezen, afhangende van wat de vorm is en van wat de voorraden zijn, te steunen.
(Mevrouw BUURMA-HAITSMA: In de commissie hebben we hierover
heel lang gediscussieerd. Het is toch een vorm van huurbelasting? U was
toen absoluut geen voorstander. Ik ben toch wel benieuwd naar welke
argumenten er dan nu in deze motie staan zodat u toch een ander
standpunt gaat innemen, want tenslotte waren u en uw wethouder
Ruimtelijke Ordening een jaar geleden in de raad pertinent tegen een
voorstel voor de aanpak van scheefwonen en daar valt dit natuurlijk ook
onder.)
Ten principale zijn wij voor een totaalpakket van maatregelen dat de woningmarkt
op gang zal brengen. Een van de belangrijkste maatregelen hierin zou zijn - maar daar wil
uw partij onder andere niet aan en daar wil ook het kabinet niet aan - het aanpakken van
de hypotheekrenteaftrek.
(Mevrouw HAUET: Ik ben blij dat de heer Van der Meer mij inmiddels
goed heeft begrepen. Ik heb nooit verwezen naar belastingmaatregelen,
maar misschien heb ik mij niet goed genoeg uitgedrukt. Ik verwijs naar
het experiment in Amersfoort en dat is in samenwerking met corporaties.
Ik wil wel toelichten waar het om gaat. Het is een brede maatregel, die
wat mij betreft uitdrukkelijk iets aan de onderkant doet en iets in het
armoedebeleid probeert te betekenen. Het mes snijdt dus aan vele
kanten. Het creëert meer middenwoningen en meer doorstroming, dus we
zouden er allemaal voor moeten zijn. Uit het experiment in Amersfoort
44Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
blijkt de grens zelfs opgetrokken te kunnen worden naar 760 à 780 euro,
waarmee je het systeem dus ook toegankelijk maakt voor
middengroepen.)
Ik wil nog een opmerking maken in reactie op mevrouw Buurma. Er zijn
verschillende varianten. Mijn partij is er in principe voor geweest. Of het de doorstroming
op zo'n moeilijke woningmarkt als de Amsterdamse daadwerkelijk zal verbeteren, is een
tweede. Dat moet je afwachten. Maar het gaat om de woningen die zwaar zijn
gesubsidieerd in Amsterdam. Je kunt je afvragen of het dan niet goed is om aan beide
kanten te kijken of degenen die er wonen op een bepaald moment ook die prijs kunnen
betalen die erbij hoort, binnen grenzen van het betamelijke.
(De heer BAKKER: Volgens mij zegt de heer Van der Meer terecht dat hij
betwijfelt of de doorstroming op gang komt, maar dat is wel de
achtergrond van de motie. Huur op maat bevordert de doorstroming op de
markt. Kunt u vertellen waarheen ze moeten doorstromen?)
Het is een experiment dat zal moeten uitwijzen of het gebeurt. Het is volgens mij
ook een kleinschalig experiment. Er moet eerst een uitwerking komen van de wethouder
als deze motie wordt aangenomen, waarvan ik aanneem dat wij die zullen steunen als
mijn uitleg klopt. Op basis daarvan moeten we kijken wat het experiment precies inhoudt
en wat de uitwerking daarvan wordt.
De VOORZITTER geeft het woord aan de heer Van Drooge.
De heer VAN DROOGE: Daar is ‘ie dan, de Woonvisie. Het CDA heeft er lang
naar gevraagd. Het blijkt dat we niet voor niets lang hebben gewacht. Er ligt een gedegen
stuk werk. In reactie op de woorden van de heer Bakker, die riep dat er opeens partijen
voor zijn dat de overheid er zich mee bemoeit, wil ik zeggen dat het prettige is dat deze
Woonvisie een goed inzicht geeft in wat er fout is en niet goed gaat in deze stad. Het blijkt
dat er te weinig koopwoningen zijn, dat eraan gewerkt wordt en dat er wel degelijk
belangstelling voor is. Wij vinden het daarom een goede visie.
We zijn wat verrast in de laatste commissievergadering door de inbreng van de
PvdA, die met een voorstel kwam om wat te gaan doen aan het scheefwonen, wat
vervolgens werd uitgelegd als een belastingmaatregel bij het huren. Wij zijn er principieel
ongelooflijk tegen om inkomenspolitiek te gaan verrichten via huren. Dat is niet de manier
waarop dat zou moeten. Ik denk dat er heel andere mogelijkheden zijn. Ik denk dat deze
Woonvisie de gelegenheid geeft om daarvoor op een later moment met allemaal
invullingen te komen. Ik heb ook een aantal moties voorbereid, maar ik zie er gezien de
tijd op dit moment van af om die in te dienen. We gaan de visie in de komende tijd invullen
en zullen dan daarmee willen terugkomen. Daar zou ik het bij willen laten. Het is een grote
visie die wij in grote mate kunnen ondersteunen en waarvan straks de invulling wel komt.
Dat bespreken we dan wel eerst in de commissie in plaats van hier in de raad. Om allerlei
punten en komma's te gaan bediscussiëren is meer iets voor de commissie.
(Mevrouw HAUET: Ik voel me uitgedaagd om te reageren en dat zal ik
omwille van de tijd en om de voorzitter ter wille te zijn vanavond doen,
maar het is niet omdat ik er nu niet op in zou willen gaan.)
De VOORZITTER geeft het woord aan de heer Manuel.
De heer MANUEL: Een visie hebben is natuurlijk noodzakelijk voor het bedrijven
van politiek, maar nog beter is het om één visie te hebben. De visie van D66 op de stad
kent u nog wel: de creatieve kennisstad. Wij hebben op basis van die visie diverse
45Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
voorstellen gedaan voor de woningmarkt. Dit college verbindt in zijn programakkoord
eigenlijk twee visies: Amsterdam, creatieve kennisstad, wat u Topstad noemt, en
Amsterdam als emancipatiemachine. We hebben al vaker aangegeven dat die twee visies
botsen. Op het gebied van wonen dreigt nu precies hetzelfde te gebeuren. Dat is een
beetje het probleem met deze Woonvisie. Het gaat om zeven beleidsthema's, vijf
prioriteiten en zes woningmarktgebieden. Dat helpt allemaal niet echt voor de
duidelijkheid. Zoals ik al in de commissie heb aangegeven, gaat het erom welke visie
leidend is voor het nemen van besluiten. Bij short stay bijvoorbeeld is duidelijk dat de visie
emancipatiestad en betaalbare stad het heeft gewonnen van de visie Amsterdam
Topstad. Dat vinden wij jammer en daarop komen we in de volgende raadsvergadering,
als ik het goed heb, nog terug.
Hiermee wil ik overigens niet zeggen dat D66 het oneens is met al die visies,
maar sommige ervan spreken ons meer aan dan andere. Ook de aanpak van het
onderscheiden van deelgebieden vinden wij een goede insteek, maar wij hadden liever
gezien dat er per deelgebied een woonvisie was opgesteld. Dat was een stuk duidelijker
geweest. Nu blijft het bij een mooi en degelijk verhaal over wonen in Amsterdam, maar
worden de echte pijnpunten, de echte beslissingen, naar voren geschoven. Die zien wij
dan ook wel voorbijkomen en dan zullen wij onze visie met onze voorstellen daar
tegenover stellen, zoals u dat op deze portefeuille van ons gewend bent.
Ik wil nog ingaan op het voorstel van de PvdA over huurbelasting, het nivelleren
binnen het woonblok voor scheefwoners. Scheefwoners moeten aangepakt worden. Het
idee overviel ons nogal en in de eerste termijn van mevrouw Hauet konden we daar niet
op reageren, maar dat gaan we zeker doen, mevrouw Hauet, in de tweede termijn van u.
Het gaat niet alleen om D66, maar ook andere partijen waren in de commissie wat
verbaasd over uw voorstel. Ik kan me voorstellen dat een recent aangetreden
stadsdeelvoorzitter zich ook even omdraaide in zijn stoel. Het idee is omarmd door onze
wethouder hier, dus wij verwachten daartoe een voorstel aan de raad. De vraag aan de
wethouder is wanneer we het voorstel kunnen verwachten, al willen we hier als D66 al wel
vast onze twijfels uitspreken, zoals het voorstel zojuist en ook in de commissie is
geformuleerd door de PvdA. Het is niet alleen aan de mensen zelf of ze niet of wel willen
verhuizen naar een grotere of mooiere woning, maar het gaat ook om het moment waarop
de PvdA met dit voorstel komt. Uiteindelijk willen de meeste partijen in deze raad de
doorstroming op de woningmarkt in gang zetten en verbeteren. Over de instrumenten
daarvoor zijn we het niet altijd eens, maar wel over het uitgangspunt. Daarom verbaast
het ons dat de PvdA nu juist met dit voorstel komt, terwijl de bouw van nieuwe woningen
dramatisch vertraagt. Welke keus, mevrouw Hauet, biedt de PvdA de scheefwoners als ze
huurbelasting moeten gaan betalen in Amsterdam? Er is toch geen enkele keus? U zegt
in feite tegen deze mensen dat ze meer gaan betalen voor dezelfde woning of dat ze de
stad maar uitgaan. Daar zijn wij als D66 erg op tegen. Mensen die in de stad willen
wonen, moet je niet dwingen om naar een dorp te verhuizen. Dan ga ik nog niet eens in
op het uitstekende argument van uw partijgenoot de heer Olij, die altijd stelde dat
scheefwoners een bijdrage leveren aan een buurt met veel goedkope huurwoningen,
omdat ze relatief veel geld kunnen besteden. Het is een prima manier om zonder
overheidsingrijpen te zorgen voor de zo gewenste gemengde wijken. Ook omwille van de
tijd wil ik het hierbij laten in de eerste termijn. Na de beantwoording van de wethouder
reken ik op een levendige discussie met de PvdA.
De VOORZITTER schorst de vergadering om 16.14.
46Jaar 2007 Gemeente Amsterdam R
Afdeling 2 Gemeenteraad
Vergaderdatum 19 september
R aadsnotulen
2007
INDEX
468 Motie van het raadslid De Wolf c.s............................................................................30
516 Voordracht van het college van burgemeester en wethouders van 22 april 2008 tot
vaststelling nota Wonen in de metropool, Woonvisie Amsterdam tot 2020...................36
521 Voordracht van het college van burgemeester en wethouders van 10 juni 2008
inzake de notitie getiteld Scheiding van kerk en staat....................................................16
534 Actualiteit van het raadslid mevrouw Van der Pligt van 20 oktober betreffende
dreigende ontslagen van id-medewerkers in Amsterdam................................................1
565 Motie van het raadslid Bakker inzake Wonen in de metropool, Woonvisie
Amsterdam tot 2020........................................................................................................38
566 Motie van het raadslid Hauet c.s. met betrekking tot huren op maat........................40
567 Motie van het raadslid Hauet c.s. met betrekking tot onderhoud woningvoorraad
(Woonvisie).....................................................................................................................40
568 Amendement van het raadslid Willemse c.s. met betrekking tot ouderenhuisvesting
in nieuwbouwprojecten (Woonvisie)...............................................................................41
570 Motie van het raadslid Buurma-Haitsma c.s. inzake sociale koop............................42
574 Motie van het raadslid De Wolf c.s. inzake Scheiding van kerk en staat..................18
575 Motie van het raadslid Alberts inzake de notitie Scheiding kerk en staat.................26
578 Motie van het raadslid Van der Pligt inzake actualiteit id-banen.................................3
47