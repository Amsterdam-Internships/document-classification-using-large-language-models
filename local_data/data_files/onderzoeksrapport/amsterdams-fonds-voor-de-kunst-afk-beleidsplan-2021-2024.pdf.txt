AAmmsstteerrddaammss FFoonnddss vvoooorr ddee KKuunnsstt BBeelleeiiddssppllaann 22002211--22002244
Fantastische kunst
Fantastische kunst
voor alle
voor alle
Amsterdammers
AmsterdammersINLEIDING
Aan de vooravond van de Kunstenplanperiode 2021-2024 staan we als stad voor ongekende
uitdagingen. De uitbraak van het Covid-19 virus zorgt voor een nieuwe realiteit. Te midden van de
worsteling van veel culturele organisaties om overeind te blijven, ontstaan nieuwe bewegingen en
publiek debat over welke vormen van cultuur we willen bewaren en hoe we deze toekomstbestendig
kunnen maken. De kern hiervan wordt telkens gevormd door een zoektocht naar een wereld en een
stad waarin we willen leven.
Het huidig tijdsgewricht maakt nóg zichtbaarder en voelbaarder hoe betekenisvol kunst is voor
mens en samenleving. Op momenten dat alles in verandering is, biedt kunst ons houvast en nieuwe
perspectieven, inspiratie en ruimte om te reflecteren en te bevragen. Kunst laat ons voelen, luisteren
en kijken. In een samenleving waarin verdeeldheid en eenzaamheid toenemen verbindt kunst
ons. Met onszelf, de ander, de wereld en onze stad. Ze laat ons verhalen beleven waar we anders
misschien aan voorbij zouden gaan, ze laat ons perspectieven zien die we zelf niet hadden kunnen
bedenken, ze laat ons collectiviteit ervaren en raakt ons.
Dit beleidsplan is ontwikkeld in een tijd waarin de samenleving op haar grondvesten schudt en de
culturele sector probeert te overleven en met een steeds veranderende realiteit om te gaan. Het
plan dient daarom vooral als kompas en omvat een visie en uitgangspunten waarop we, wat de tijd
ook brengt, zullen varen en die we, wat de situatie op dat moment ook is, voor ogen blijven houden.
Met dit kompas in de hand kijken we naar de horizon: een vergezicht naar het AFK in 2028 helpt ons
om in de juiste richting te bewegen.
2028: EEN VERGEZICHT
In 2028 is het AFK een fonds van en voor een culturele wereldstad. Het AFK kent de stad en de stad
kent het AFK, het is de pleitbezorger en aanjager van de kunst in Amsterdam en omgeving. Het AFK
is een ondersteunende kracht voor de kunst die wordt ontwikkeld, gemaakt en getoond: van klein en
fijn tot indrukwekkend en iconisch.
De impact van het fonds gaat verder dan het verstrekken van subsidie. Het AFK biedt financiële
ondersteuning maar is daarnaast ook door kennis en communicatie een verbindende kracht van
betekenis voor culturele organisaties en kunstenaars in de professionele sector en cultuurmakers in
de vrije tijd. Het AFK is een plek waar iedereen digitaal of live terecht kan om te weten hoe het staat
met de kunst in de stad.
Het AFK heeft in 2028 een kleine vaste plek en een kernteam als basis, maar beweegt vooral
dynamisch in een netwerk door de stad. Het AFK werkt met bondgenootschappen in zowel de
stadsdelen als de metropoolregio. Daar zorgt het fonds voor een evenwichtige en effectieve verdeling
van publieke middelen voor kunst en cultuur.
Het AFK staat in 2028 bekend om zijn innovatieve kunstfinanciering. In samenwerking met onder meer
lokale, nationale en internationale collega-subsidiënten is het fonds continu op zoek naar nieuwe en
passende financieringsinstrumenten die aansluiten op de behoeftes van de stad en de sector. Het
fonds ondersteunt hiermee de culturele sector bij het realiseren van een gezonde financieringsmix
en het aanboren van aanvullende private geldstromen en maatschappelijke partnerschappen.
Amsterdams Fonds voor de Kunst Beleidsplan 2021-2024 2Het AFK staat in 2028 in permanente en directe dialoog met kunstenaars en Amsterdammers.
Met open source werkwijzen, ludieke acties en dynamische groepen en media als klankbord en voor
advies, houdt het fonds zichzelf scherp en aangesloten op de actualiteit. Het stelt de stad en de kunst
in staat om actief mee te denken over de beste vormen van stimulans en ondersteuning en de beste
manieren om keuzes te maken.
In 2028 is kunst overal in de stad aanwezig en zichtbaar. Het AFK speelt in op wat er leeft in de stad
en investeert voortdurend in de directe zichtbaarheid van kunst in de buitenruimte. Kunst kan mede
dankzij het AFK rekenen op een breed draagvlak onder Amsterdammers. Diversiteit is vanzelfsprekend
in de culturele sector. Er is een breed en inclusief aanbod en de stad barst van de cultureel diverse
programmering en kunstenaars. Steeds meer Amsterdammers voelen zich aangesproken door het
aanbod en weten hun weg naar de kunst te vinden. Het is niet meer nodig om diversiteit en inclusie
tot thema te verheffen en er beleid of criteria voor te formuleren.
In 2028 staat het AFK voor een stad met een sterke, pluriforme cultuursector die de toon zet,
toekomst bestendig is, alle delen van de stad bereikt en toereikend gefinancierd is. Als fonds speelt
het daarin de rol van mede-initiator, facilitator, onderzoeker en wegwijzer. Het fonds is een sterke
sparringpartner voor de sector en de gemeente Amsterdam. Er is een wederkerige relatie met de
politiek die dankzij een open uitwisseling van informatie en ideeën zorgt voor gezamenlijke reflectie
en een inspirerende culturele koers van de stad. In 2028 viert het AFK samen met Amsterdam de kunst
in de stad.
2021-2024: OP WEG NAAR FANTASTISCHE KUNST VOOR ALLE AMSTERDAMMERS
Bewegend naar 2028 zetten we in 2021-2024 de eerste stappen vanuit een vernieuwde missie:
Fantastische kunst voor alle Amsterdammers. Een aanbod dat de verbeelding prikkelt van publiek
en maker, voor een culturele wereldstad die altijd in ontwikkeling is. Het AFK staat voor een stad waar
fantastische kunst wordt gemaakt en waar iedereen de kans heeft die kunst te ervaren of beoefenen.
We zijn er voor de gehele Amsterdamse cultuursector. Van professionele kunst tot cultuurbeoefening
in de vrije tijd, van afzonderlijke projecten tot meerjarig gefinancierde organisaties.
Het AFK stimuleert en ondersteunt talenten, individuele makers en organisaties in alle kunstdisciplines.
We zorgen voor een stevige culturele infrastructuur en ondersteunen de kunst die er binnen én buiten
deze infrastructuur tot stand komt. We zijn er voor de rafelranden en de pioniers evengoed als voor
organisaties met een lange staat van dienst. Het AFK zorgt dat alle Amsterdammers die dat willen, kunst
kunnen ervaren en mee kunnen doen. We ondersteunen kunst in elk stadsdeel en in elke wijk, en waar
nodig geven we extra impulsen.
Het AFK zet in op een kunstenveld dat zich telkens weer vernieuwt en waar nieuwe organisaties
de ruimte krijgen. We staan voor een sterke sector in een culturele wereldstad, die duurzaam
is en reageert op de tijd. Zo zorgen we voor een inspirerend, spannend, uitdagend, verrassend,
internationaal kunstklimaat.
Om onze missie te verwezenlijken, geven we onze activiteiten vorm aan de hand van drie groepen
waarop we ons richten: kunstenaars en culturele organisaties, Amsterdammers, en de cultuursector
als geheel. Bij onze activiteiten zijn artistiek belang, belang voor de stad, uitvoerbaarheid en diversiteit
& inclusie leidende criteria om scherpe keuzes te maken.
Amsterdams Fonds voor de Kunst Beleidsplan 2021-2024 3FANTASTISCHE KUNST
Kunstenaars en organisaties zorgen voor de fantastische kunst in onze stad, van aanstormend talent
tot gerenommeerde instellingen. Het AFK draagt bij aan het maken en het tonen van hun kunst.
De veelzijdigheid van de kunst die het AFK mede mogelijk maakt is groot. Van kleine intieme projecten
voor de wijk tot grote iconische werken met internationaal bereik. Wat die kunst gemeen heeft is dat
het een sterk eigen artistiek karakter heeft en betekenis geeft aan het leven in de stad. Samen vormt
het een divers, veelkleurig kunstlandschap dat een steeds bredere groep Amsterdammers weet te
raken. In 2021-2024 investeren we in sterk werk en in futureproof makers en organisaties.
VOOR ALLE AMSTERDAMMERS
Als stadsfonds investeert het AFK in kunst namens de stad Amsterdam, en daarmee namens alle
Amsterdammers. We werken eraan dat de kunst in onze stad door zo veel mogelijk Amsterdammers
wordt gezien, ervaren, beoefend en gedragen. Het AFK zet daarom in deze kunstenplanperiode in op
meer actieve deelname aan kunst en cultuur door Amsterdamse cultuurmakers in de vrije tijd, meer
zichtbaarheid van kunst in de stad, en meer betrokkenheid van de Amsterdammers bij kunst.
CULTURELE WERELDSTAD
Amsterdam heeft zich van nationale culturele hoofdstad ontwikkeld naar een internationale culturele
metropool waar lokale en internationale kunst hand in hand gaan. Het AFK maakt zich er sterk voor
dat dit zo blijft door de sector als geheel te ondersteunen. Dit doen we door kennis te delen van het
fonds over het Amsterdamse culturele veld, samen met de sector en de gemeente te investeren in een
sterke internationale positie, en extra ondersteuning te bieden in stadsdelen, wijken en buurten waar
dat nodig is.
Amsterdams Fonds voor de Kunst Beleidsplan 2021-2024 4De AFK activiteiten richten zich op drie pijlers
KUNSTENAARS EN
AMSTERDAMMERS SECTOR
CULTURELE ORGANISATIES
ACTIVITEITEN
Sterk werk Deelnemen Kennis delen
 Vierjarige subsidies  Tweejarige subsidies Cultuurmakers  Publicaties en inhoudelijk programma
 Projectsubsidies Professionele kunst  Projectsubsidies Cultuurmakers  Publieksonderzoek
 Actie op de Actualiteit  Regeling Cultuurcoaches
Internationale kracht
Futureproof makers en organisaties Zien en ervaren  Internationale activiteiten
 Ontwikkelsubsidies organisaties  Amsterdamprijs voor de Kunst
Professionele kunst  Kunst in de Openbare Ruimte De Hele Stad
 Projectsubsidies Professionele kunst  Cultuurverkenners
 Stipendia Betrekken  Online toegankelijkheid en offline
 3PackageDeal  Development support
 Stimuleringsregeling Eigentijdse Dans  Voordekunst & Cinecrowd  Andere manieren van aanvragen
 Cultuurlening  Mensen Maken Amsterdam  Metropoolregio Amsterdam
RESULTATEN
 Veelzijdig kunstaanbod met impact  De kunst weet haar publiek te vinden  Kunstinstellingen weten elkaar
en betekenis voor de stad en haar en het publiek weet haar kunst te (o.a. via het AFK) te vinden, zijn
inwoners vinden verbonden en leren van elkaar
 Organisaties en kunstenaars blijven  Kunst wordt door veel  Er is veel kennis over de praktijk
zich ontwikkelen en vernieuwen Amsterdammers in de hele stad van het Amsterdamse kunstenveld;
en reageren op de tijd ervaren en/of beoefend het AFK wordt geraadpleegd
 Nieuwe kunstenaars en  Kunst wordt gedragen door sector, overheden e.a.
kunstinstellingen komen op (en medegefinancierd) door  De sector bedient de hele stad
 Talent ontwikkelt zich en vestigt Amsterdammers en is internationaal sterk
zich in Amsterdam gepositioneerd
DOEL
Er is een fantastisch Kunst is van en voor alle Amsterdam is een
kunstaanbod Amsterdammers culturele wereldstad
Fantastische kunst voor
alle Amsterdammers
in een culturele wereldstad waar iedereen de kans
heeft kunst te ervaren of beoefenen
TCAPMI
CRITERIA
: ARTISTIEK
BELANG
-
BELANG
VOOR
STAD
-
UITVOERBAARHEID
-
DIVERSITEIT
&
INCLUSIEKUNSTENAARS EN CULTURELE ORGANISATIES
DOEL
Er is een fantastisch kunstaanbod
UITGANGSPUNTEN
 Sterk werk
 Futureproof makers en organisaties
ACTIVITEITEN
Sterk werk
 Vierjarige subsidies
 Projectsubsidies Professionele kunst
 Actie op de Actualiteit
Futureproof makers en organisaties
 Ontwikkelsubsidies organisaties
Professionele kunst
 Projectsubsidies Professionele kunst
 Stipendia
 3PackageDeal
 Stimuleringsregeling Eigentijdse Dans
 Cultuurlening
De subsidieregelingen en activiteiten van het AFK richten zich in de eerste plaats op kunstenaars en
culturele organisaties. Musea, festivals en podia die al generaties lang Amsterdammers verwelkomen,
nieuwe initiatieven met grensverleggende projecten en internationale uitstraling, aanstormende
kunsttalenten met veelbelovende plannen, spraakmakende kunstenaars die vanuit onze stad de wereld
rondtoeren met hun werk, een curator met een spannend nieuw project in Zuidoost, een groot jaarlijks
terugkerend festival in het Centrum. Het Amsterdamse kunstenlandschap is rijk en divers. Het zijn deze
spelers die voor de fantastische kunst in onze stad zorgen. We ondersteunen zowel nieuwe makers en
individuele kunstenaars met bewezen talent, als jonge en gevestigde culturele organisaties die de stad
uitdagen met hun aanbod.
Met een op elkaar aansluitende combinatie van subsidieregelingen ondersteunt het AFK impactvolle
makers en organisaties, stimuleert het kansrijke ontwikkelingen en investeert het in fantastische kunst.
De regelingen zijn afgestemd op de verschillende doelgroepen en het type ondersteuning dat een
aanvrager zoekt. In het algemeen geldt: hoe uitgebreider de ondersteuning en hoe ervarener de
aanvrager, des te uitvoeriger de toetsing.
Het AFK ontwikkelt en onderzoekt daarnaast verschillende alternatieve wijzen om subsidie te verdelen
en verschillende vormen van aanvragen. Sommige worden direct geïmplementeerd in regelingen,
andere krijgen eerst een testfase. Te denken valt bijvoorbeeld aan doelgerichte calls, subsidies die
culturele organisaties aan een collega of maker kunnen doorgeven, en multimediaal aanvragen. Het
doel is om het aanvragen van subsidie zo inclusief mogelijk te maken zodat aanvragen nog meer uit
Amsterdams Fonds voor de Kunst Beleidsplan 2021-2024 6de hele stad komen. Tegelijkertijd willen we subsidiemogelijkheden zo goed mogelijk op de doelgroep
richten, zodat het aantal aanvragen realistisch blijft ten opzichte van het budget. Zo worden onnodige
inspanningen en teleurstellingen voorkomen.
Om een fantastisch kunstaanbod mogelijk te maken zet het AFK in deze beleidsperiode in op:
 Sterk werk waarbij het AFK bijdraagt aan overtuigende en ambitieuze (meerjaren)plannen
en projecten met impact en zichtbaarheid in de stad.
 Futureproof makers en instellingen waarmee we opkomend talent, innovatie en ontwikkeling
in de sector stimuleren.
De projectsubsidies voor professionele kunst bieden ruimte aan zowel ‘sterk werk’ dat stevig staat, als
aan ‘futureproof’ projecten gericht op talent en artistieke innovaties waar nog meer risico mee gemoeid
is. De oude subsidiemogelijkheid voor een ontwikkelbudget wordt vervangen door stipendia gericht
op de doorontwikkeling van kunstenaars. Voor opkomend talent zijn er de projectsubsidies en de
3Package Deal.
STERK WERK
In deze beleidsperiode wil het AFK meer impact maken met dat wat het ondersteunt. Dit betekent
dat we scherper kiezen voor organisaties en kunstenaars die het verschil maken. We investeren
in overtuigende culturele plannen die zowel in vorm als inhoud van artistiek belang zijn, maar ook
zichtbaar zijn en impact hebben in de stad. Het zijn artistiek én organisatorisch sterke projecten die
kunnen rekenen op draagvlak onder de bewoners van de stad. Deze projecten vertellen de verhalen
van de stad of bieden juist vanuit hun autonome kracht nieuwe perspectieven. Ze worden uitgevoerd
door organisaties en makers van bewezen kwaliteit die zich bewust zijn van hun omgeving. Gezamenlijk
bieden al deze activiteiten door de hele stad heen een veelvormig aanbod voor een publiek dat de
veelkleurigheid van de stad representeert.
Vierjarige subsidies
De regeling Vierjarige Subsidies 2021-2024 zorgt ervoor dat organisaties in continuïteit fantastisch
cultureel aanbod kunnen realiseren. De aanvragen voor 2021-2024 zijn behandeld in 2020. De
regeling ondersteunt producerende organisaties zoals theatergroepen, dansgezelschappen, orkesten
en medialabs en presenterende organisaties zoals podia, festivals, digitale platforms en presentatie-
instellingen voor beeldende kunst. Ook erfgoedorganisaties en musea, ontwikkelinstellingen,
organisaties voor cultuureducatie en debatpodia maken deel uit van de regeling. De subsidies vormen
een bijdrage aan de exploitatie van de organisatie. De regeling is gericht op organisaties die artistiek
excelleren en zich sterk weten te verbinden aan de stad en al haar bewoners maar die dikwijls ook
landelijk en internationaal een belangrijke rol vervullen in productie, presentatie en ontwikkeling van
nieuw aanbod.
In 2021-2024 ontvangen 126 organisaties een vierjarige subsidie van het AFK, waarvan er 32 nieuw
zijn in dit Kunstenplan. In wisselwerking met de Amsterdamse Basisinfrastructuur vormen zij gedurende
deze beleidsperiode de basis voor het Amsterdamse kunstenlandschap. We staan in nauw contact met
de organisaties in deze regeling. Door monitorgesprekken en regelmatige activiteitbezoeken van onze
adviseurs en medewerkers volgen we hen en hun werk op de voet.
Amsterdams Fonds voor de Kunst Beleidsplan 2021-2024 7Projectsubsidies Professionele kunst
Met Projectsubsidies Professionele kunst ondersteunt het AFK in de eerste plaats prikkelende,
ambitieuze en betekenisvolle projecten in de stad. Deze plannen van organisaties en makers hebben
een overtuigend artistiek belang, maar maken ook impact in de stad. Het zijn organisatorisch en
financieel uitvoerbare projecten met overtuigende communicatieplannen gericht op een passend
publieksbereik. We kijken daarbij ook naar de bijdrage die deze projecten leveren aan de spreiding
en diversiteit van het aanbod en het publieksbereik in de stad.
Actie op de actualiteit
Het AFK wil agenderend en stimulerend zijn in reactie op belangrijke ontwikkelingen waarin kunst
en cultuur een rol kunnen spelen, en hier flexibel op in kunnen spelen. Verbinding tussen kunst en
actualiteit draagt bij aan de zichtbaarheid en betekenis van kunst in de stad. Periodiek schrijft het AFK
gerichte calls uit om kunstenaars uit te dagen om met kunst te reageren op een specifiek thema of een
specifieke doelgroep die op dat moment voor de stad belangrijk is. Wat die thema’s of doelgroepen
zijn, bepalen we gedurende de beleidsperiode in gesprek met de stad.
FUTUREPROOF MAKERS EN ORGANISATIES
De veranderende stedelijke samenleving vraagt om een sterk kunstenveld dat in staat is om zich aan
te passen, te reageren, kritisch te bevragen en de samenleving uit te dagen. De stad groeit in rap
tempo en de behoefte aan kunst en cultuur groeit navenant. Beweging en dynamiek in de sector zijn
belangrijk voor de impact van kunst op Amsterdam. Het AFK stimuleert kunstenaars en organisaties
om zich te blijven ontwikkelen. De ontwikkelingsregeling geeft relatief jonge organisaties de kans
om met subsidies van één à twee jaar uit te groeien tot volwaardige professionele organisaties.
Met de Projectsubsidies Professionele kunst ondersteunen we daarnaast ook nieuw talent en artistieke
innovatie. Met stipendia en het internationaal talentontwikkelingsprogramma 3Package Deal investeren
we in de ontwikkeling van excellente kunstenaars.
Ontwikkelsubsidies voor organisaties professionele kunst
De regeling Ontwikkeling is de upgrade van de Tweejarige regeling Professionele kunst, die het AFK in
de vorige beleidsperiode nieuw introduceerde. Met succes, want van de 23 tweejarig ondersteunde
organisaties dienden er vijftien een aanvraag in voor vierjarige subsidie 2021-2024 en kregen tien
organisaties die daadwerkelijk toegewezen. De regeling Ontwikkeling is in de periode 2021-2024
opnieuw bedoeld voor relatief jonge Amsterdamse organisaties voor versterking op bijvoorbeeld
artistiek en zakelijk vlak of op het gebied van publieksbereik. De regeling is flexibeler geworden. Zo is
het nu mogelijk om voor één dan wel twee jaar tegelijk aan te vragen. Bovendien kunnen aanvragen
op elk moment worden ingediend, tot het jaarlijks budget van de regeling is bereikt. Het AFK behandelt
de aanvragen dus ook niet meer in een tenderprocedure maar net als bij de regeling Projectsubsidies
op het moment van aanvraag binnen enkele maanden. Ontwikkel- en reguliere activiteiten gaan vaak
hand in hand, waardoor de subsidie ook voor beide mag worden gebruikt, mits er sprake is van een
ontwikkelplan.
Projectsubsidies Professionele kunst
Naast sterk werk zijn de projectsubsidies voor professionele kunst er ook voor artistiek innovatieve
projecten met veel potentie waarvan de uitkomst nog niet altijd vaststaat, en voor projecten
van opkomend talent. We zetten op deze manier met de regeling ook in op kansrijke nieuwe
ontwikkelingen en nieuw makers met betekenis voor de stad.
Amsterdams Fonds voor de Kunst Beleidsplan 2021-2024 8Stipendia
Met stipendia kiest het AFK voor een nieuwe vorm voor het huidige ontwikkelbudget, dat al een aantal
beleidsperioden deel uitmaakt van de projectsubsidies van het fonds. De stipendia zijn er voor
kunstenaars, onafhankelijke curatoren en programmeurs die hun carrière een artistieke impuls willen
geven door middel van een individueel traject. Door een toenemend aantal aanvragen van wisselende
kwaliteit zag het AFK het ontwikkelbudget in de afgelopen periode versnipperen, terwijl de culturele
sector zit te springen om doorontwikkeling van individuele kunstenaars met bewezen kwaliteit
en potentie. Met de nieuwe vorm van stipendia wil het AFK het budget gerichter inzetten. De stipendia
zullen in enkele rondes per jaar worden toegekend met een maximaal aantal aanvragers en
toekenningen per ronde. De stipendiaten zijn sterke en interessante makers die een bijzondere kans
krijgen om hun eigen praktijk te verdiepen.
3PackageDeal
Voor veelbelovende kunstenaars die op het punt van doorbreken staan, is er de 3PackageDeal. Met dit
internationaal talentontwikkelingsprogramma ondersteunt het AFK talent dat zorgt voor de fantastische
kunst van vandaag en morgen. De 3PackageDeal maakt het mogelijk dat dit nieuwe (internationale)
toptalent zich in Amsterdam vestigt en verder ontwikkelt, om zo de aantrekkelijkheid van de stad en
de impact van kunst op de Amsterdammer te vergroten. Dit succesprogramma is een samenwerking
van het AFK met Bureau Broedplaatsen en de Amsterdamse culturele sector. Jaarlijks krijgen vijftien
talenten uit binnen- en buitenland de ruimte om zich in de stad stevig te ontwikkelen, werk te maken
en hun netwerk uit te breiden. In 2023 bestaat het programma tien jaar. We zetten in dit kunstenplan
extra in op de verbinding tussen de deelnemers van verschillende lichtingen en we monitoren en
evalueren het programma zelf scherp om te kijken waar we het aan kunnen passen aan de noden
van talenten nu.
Stimuleringsregeling Eigentijdse Dans
De Stimuleringsregeling Eigentijdse Dans (SED) maakt het mogelijk voor dansers en choreografen in
Amsterdam om te repeteren, monteren of onderzoek te doen. Een goed uitgeruste studio is daarbij
een vereiste. Met de SED helpen wij danstalent voor de stad te behouden en creëren we ruimte voor
spannende ontwikkelingen in het Amsterdamse dansveld dat ook internationaal veel belangstelling
heeft.
Cultuurlening
Middels een voortzetting van de Amsterdamse Cultuurlening in samenwerking met
Cultuur+Ondernemen en het ministerie van OCW ondersteunt het AFK de mogelijkheid voor
Amsterdamse kunstenaars en culturele organisaties om zelf duurzaam te investeren in hun
beroepspraktijk en zich zo futureproof te kunnen ontwikkelen. De lening met lage rente kan
bijvoorbeeld worden gebruikt voor de aanschaf van instrumenten, apparatuur, materiaal, computers,
(digitale) camera’s of software, maar ook voor onderzoek, collectie-opbouw, presentatiemateriaal
en scholing (training en begeleiding). De leningsmogelijkheden zijn uitgebreid en sluiten aan op de
landelijke modaliteiten en vereisten van Cultuur+Ondernemen en het ministerie van OCW.
Amsterdams Fonds voor de Kunst Beleidsplan 2021-2024 9AMSTERDAMMERS
DOEL
Kunst is van en voor alle Amsterdammers
UITGANGSPUNTEN
 Amsterdammers nemen deel aan kunst
 Amsterdammers zien en ervaren kunst
 Amsterdammers zijn betrokken bij kunst
ACTIVITEITEN
Deelnemen
 Tweejarige subsidies Cultuurmakers
 Projectsubsidies Cultuurmakers
 Regeling Cultuurcoaches
Zien en ervaren
 Amsterdamprijs voor de Kunst
 Kunst in de Openbare Ruimte
Betrekken
 Development
 Voordekunst & Cinecrowd
 Mensen Maken Amsterdam
Amsterdammers zijn de cultuurmakers, het publiek en de eigenaar van de fantastische kunst in de
stad. Het AFK ondersteunt fantastische kunst namens alle Amsterdammers. We zetten daarom in deze
kunstenplanperiode als fonds nadrukkelijk in op de volgende uitgangspunten:
 Amsterdammers nemen deel aan kunst
Beoefening van kunst als vrijetijdsbesteding is een manier om kunst en cultuur persoonlijk te ervaren.
De tweejarige subsidies en Projectsubsidies Cultuurmakers zijn gericht op Amsterdammers die zelf in
een kleine of grotere groep kunst maken in hun vrije tijd. Met de regeling Cultuurcoaches zet het
AFK zich in om zo veel mogelijk Amsterdammers al op jonge leeftijd in aanraking met kunst te brengen.
De coaches verbinden scholen, kinderen en hun ouders met het cultuureducatieaanbod in hun wijk.
 Amsterdammers zien en ervaren kunst
We vinden het belangrijk dat zoveel mogelijk mensen in aanraking komen met de fantastische kunst
die er in onze stad wordt gemaakt. We willen de rijkdom van alle kunst die we mede mogelijk maken
onder de aandacht brengen bij Amsterdammers met als doel het verbreden van draagvlak voor cultuur
in de stad. Dat doen we onder meer met de jaarlijkse Amsterdamprijs voor de Kunst en door het
ondersteunen van kunst in de openbare ruimte, die voor elke Amsterdammer toegankelijk is.
Amsterdams Fonds voor de Kunst Beleidsplan 2021-2024 10 Amsterdammers zijn betrokken bij kunst
Kunst is niet alleen voor en door Amsterdammers gemaakt, maar ook ván alle Amsterdammers.
We willen dat zoveel mogelijk Amsterdammers dat ook zo ervaren. Door een sterkere publieke
positionering en door concreet de mogelijkheid te geven om ook zelf financieel bij te dragen, willen
we dat kunst door Amsterdammers wordt gesteund.
DEELNEMEN
Iedereen kent wel een buurvrouw die graag zingt, een neef die geweldige spoken word performances
geeft of een vriend die vlogs en podcasts maakt. Het AFK is er voor alle Amsterdammers die uit passie,
plezier of engagement kunst beoefenen in hun vrije tijd. Deze Amsterdammers benaderen we vanaf
nu als ‘cultuurmakers’, en ze zijn overal in de stad aanwezig. Ze genieten samen van kunstbeoefening
en functioneren ook nog eens als enthousiaste ambassadeurs voor de kunst, maken deze voor hun
omgeving laagdrempelig en halen daarmee kunst en cultuur dichtbij. Ze zijn essentieel voor het
draagvlak, de zichtbaarheid en de spreiding van kunst in de stad. Het AFK ondersteunt cultuurmakers
die in groepsverband kunst beoefenen met een tweejarige subsidie. Met de projectsubsidies
ondersteunt het AFK ambitieuze cultuurmakers en projecten van organisaties die gericht zijn op de
deelname van Amsterdammers. Daarnaast investeert het AFK namens de gemeente en het rijk in deze
kunstenplanperiode voor het eerst in Cultuurcoaches. Zij bewerkstelligen meer actieve deelname van
jonge Amsterdammers aan kunst en cultuur en verbeteren de aansluiting bij cultuureducatie in het
naschoolse en buitenschoolse domein.
Tweejarige subsidies Cultuurmakers
De regeling Tweejarige subsidies Cultuurmakers ondersteunt cultuurmakers die in gezelschapsverband
kunst beoefenen in de vrije tijd. De nieuwe regeling vervangt de regeling Tweejarige subsidies
Amateurkunst. Het belangrijkste doel van de regeling is om nog beter aan te sluiten op de
hedendaagse praktijk van cultuurmakers en ruimte te maken voor nieuwe instroom, nieuwe genres
en andere organisatievormen naast de traditionele stichting of vereniging. Het aantal categorieën met
vaste subsidiebedragen waarvoor kan worden aangevraagd is teruggebracht van negen naar drie, en
is vanaf nu gekoppeld aan de omvang van de jaarbegroting in plaats van aan disciplines. Dit maakt de
regeling simpeler en toegankelijker voor nieuwe genres.
Projectsubsidies Cultuurmakers
Met de regeling Projectsubsidies Cultuurmakers (voorheen de regeling Projectsubsidies
Amateurkunst) draagt het AFK bij aan bijzondere kunstprojecten voor alle Amsterdammers. De regeling
ondersteunt culturele en creatieve activiteiten voor, met en door Amsterdammers die in hun vrije tijd
actief meedoen met kunst en cultuur. Dat kan als uitvoerende cultuurmaker(s) – zoals een zeefdrukker,
acteur in een toneelgroep of dj – maar ook als organiserende cultuurmaker – zoals iemand die
vrijwillig een cultureel buurtfestival organiseert. Daarnaast is de regeling er voor ‘mogelijkmakers’ – de
professionals en culturele organisaties die zorgen dat cultuurmakers cultuur kunnen (leren) maken. Het
doel van de regeling is tweeledig. Enerzijds willen we Amsterdammers enthousiasmeren om actief mee
te doen met kunst en cultuur. Anderzijds willen we de zichtbaarheid van kunst- en cultuurbeoefening
in de vrije tijd binnen de gemeente Amsterdam bevorderen.
Amsterdams Fonds voor de Kunst Beleidsplan 2021-2024 11Subsidies Cultuurcoaches
Door cultuurcoaches worden jonge Amsterdammers zowel onder als na schooltijd gestimuleerd om
actief kunst te beoefenen. Deze coaches verbinden scholen, kinderen en ouders/verzorgers met
het cultuureducatieaanbod in de wijken van de stad. Het doel is om meer kinderen en jongeren in
aanraking te laten komen met kunst en cultuur en hen de mogelijkheid bieden om hun creativiteit te
ontwikkelen. Uitgangspunt daarbij is dat de culturele instellingen bijdragen aan kansengelijkheid door
zich op specifieke scholen en specifieke wijken te richten waar veel kinderen met een grotere afstand
tot kunst en cultuur zijn. De prioriteit ligt dan ook bij samenwerkingen tussen culturele instellingen en
scholen met een hoog percentage leerlingen met een (risico op) onderwijsachterstand. De structurele
inzet van cultuurcoaches op de scholen die dit het hardst nodig hebben, vermindert bovendien de
hoge werkdruk in het onderwijs en levert – naast toegenomen kansengelijkheid – zo ook een bijdrage
aan de oplossing van het lerarentekort.
Cultuurcoaches verbeteren de aansluiting met cultuureducatie in het naschoolse en buitenschoolse
domein en bouwen aan duurzame relaties tussen scholen, culturele partners, welzijnsinstellingen en
BSO’s. Ze zijn er voor elke kunstdiscipline met als doel kunst- en cultuureducatie toegankelijk en
dichtbij te maken voor alle Amsterdamse kinderen en jongeren. Ze kunnen werken als vakleerkracht,
als verbinder tussen binnen- en buitenschools aanbod en/of als talentbegeleider. Om het kunst-
en cultuuraanbod onder schooltijd te verbreden, wordt de cultuurcoach vooral ingezet voor andere
vakken dan muziek. Deze actieve verbinding tussen jonge Amsterdammers, scholen en culturele
instellingen zet door de verbinding met het buitenschoolse domein een stap verder dan het
Basispakket Kunst- en Cultuureducatie.
Na een pilot in 2020 en 2021 start het AFK in samenwerking met de gemeente en Mocca vanaf
1 januari 2022 met een regeling waarmee jaarlijks 30 fte aan cultuurcoaches worden ondersteund.
Een breed scala aan cultuureducatieve organisaties kan hiervoor aanvragen bij het AFK. Mocca
verzorgt diverse kennisbijeenkomsten rondom de Cultuurcoaches en neemt een deel van de
monitoring en evaluatie voor haar rekening.
ZIEN EN ERVAREN
Amsterdamprijs voor de Kunst
De Amsterdamprijs voor de Kunst is de belangrijkste kunstprijs van de stad. Het AFK is
verantwoordelijk voor de organisatie, jurering en uitreiking van Amsterdamprijs in opdracht van de
gemeente Amsterdam. De prijs zet de bijzondere bijdrage van kunstenaars en organisaties aan de stad
in de schijnwerpers. Met de prijs bedankt de stad de kunstenaars. Een professionele jury selecteert
zeven genomineerden uit de voordrachten van alle Amsterdammers. In 2022 bestaat de prijs 40 jaar.
De Amsterdamprijs voor de Kunst bestaat uit drie categorieën: Stimuleringsprijs, Prijs voor Beste
Prestatie en Bewezen Talent.
In deze periode herzien we de categorieën en maken ze passend bij de actuele bewegingen in
het kunstenveld. In de categorie Bewezen Kwaliteit, voor kunstenaars met een onbetwistbare
staat van dienst die boven onderlinge vergelijking uitstijgt, wijzen we nog maar één genomineerde
aan, die daarmee ook direct de winnaar is. In de afgelopen jaren heeft het AFK zich ingezet om de
bekendheid en zichtbaarheid van de prijs onder de Amsterdammers te versterken. Dit heeft geleid
tot een pluriforme en meer representatieve aanwas van nominaties en daarmee ook van winnaars
Amsterdams Fonds voor de Kunst Beleidsplan 2021-2024 12in de afgelopen jaren. In dit Kunstenplan evalueren we de prijs, en onderzoeken we hoe we de
betrokkenheid en het zeggenschap van Amsterdammers verder kunnen vergroten.
Kunst in de openbare ruimte
Kunst in de openbare ruimte is de kunst die onbetwistbaar het grootste publieksbereik heeft. Ze is
toegankelijk voor iedereen en het geeft een eigen invulling aan een specifieke plek die dagelijks
onbewust of bewust door Amsterdammers ervaren wordt. Kunst in de openbare ruimte zit in het DNA
van het AFK, al sinds 1995 is het fonds de belangrijkste subsidieverstrekker van deze kunstvorm in
de stad. Het AFK maakte de afgelopen decennia een groot deel van de Amsterdamse beeldende
buitenkunstcollectie mede mogelijk, van relatief kleine projecten als kunstuitingen in abri’s en
muurschilderingen tot iconisch of monumentaal werk. In 2019 is, in samenwerking met het AFK, het
Stadscuratorium ingesteld dat opkomt voor het belang van beeldende kunst in de openbare ruimte
in het algemeen en vanuit een integrale visie adviseert over de collectie van de stad, hoe ervoor te
zorgen en hoe deze aan te vullen. Voor beeldende kunst in de openbare ruimte kan ook in 2021-2024
bij het AFK financiering worden aangevraagd, waarbij een positief advies van het Stadscuratorium als
instap-eis geldt.
BETREKKEN
Development
Het AFK verkrijgt zijn middelen van zijn opdrachtgever, Gemeente Amsterdam. Naast het stimuleren
en ondersteunen van kunst en actieve deelname aan kunst, beoogt het AFK Amsterdammers dichter
bij de kunst te betrekken, door hier ook financieel aan bij te dragen. De kunst die we als fonds mede
mogelijk maken is er voor Amsterdammers. Voor de toekomst van de kunst en kunstenaars in de stad is
het belangrijk dat betrokkenheid en eigenaarschap gevoeld worden. Dat willen we als fonds versterken
door Amsterdammers de kans te geven meer direct bij te dragen aan de kunst van onze stad.
Het AFK heeft in het verleden meerdere activiteiten opgezet en organisaties ondersteund die
andere en nieuwe financieringsstromen op gang brengen naast subsidies. Dit begon in 2010 met
de oprichting van het eerste culturele crowdfundingsplatform ‘voordekunst’ vanuit het AFK. Daarna
volgde de oprichting van de Amsterdamse Cultuurlening, een pilot voor het stimuleren van cultureel
ondernemerschap, en tenslotte het ‘creative funding’ programma City, Company & Crowd. Dit
programma matcht sponsoring, crowdfunding en subsidie en brengt culturele organisaties in contact
met het bedrijfsleven en professionele sponsorwervers.
In 2020 heeft het AFK het initiatief genomen om zelf private middelen te werven. De crowdfunding-
campagne Futureproof was gericht op het investeren in de toekomstbestendigheid van makers
als vervolg op het snelloket voor culturele ‘coronaprojecten’. Met onze ervaring met Futureproof
als basis blijven we de werving van financiële middelen voor de kunst in de stad stimuleren door
Amsterdammers, organisaties en bedrijven sterker te verbinden aan de Amsterdamse kunst. We
gaan door met City, Company & Crowd en helpen culturele organisaties hun kennis en ervaring te
vergroten in het verkrijgen van meer private middelen en het ontwikkelen van publieke en private
samenwerkingen.
Amsterdams Fonds voor de Kunst Beleidsplan 2021-2024 13Daarnaast participeert het AFK in het initiatief van de Amsterdamse Kunstraad; de Amsterdamse
Maatschappij tot behoud van Kunst en Cultuur (AMBKC). Het AFK is een belangrijke dragende partner
in dit initiatief dat zich richt op een duurzaam gefinancierde sector voor de middellange en lange
termijn, waarbij met partners als grootbanken, familieoffices, de gemeente Amsterdam, de Provincie
Noord Holland en McKinsey gezocht wordt naar een innovatieve mix van financiering, structurering
en advisering van culturele organisaties. In het komende kunstenplan wordt hier verder aan gewerkt.
Voordekunst en Cinecrowd
Het AFK beschouwt crowdfunding als een waardevol instrument om de betrokkenheid van
Amsterdammers bij kunst te vergroten. Niet zozeer de financiering zelf maar de communicatie
over een project, het creëren van draagvlak en het vergroten van de zichtbaarheid zijn vaak de
voornaamste resultaten van een crowdfundingcampagne. Toch levert het ook daadwerkelijk financiële
betrokkenheid van Amsterdammers op. Als initiator en partner van voordekunst heeft het AFK sinds
de oprichting van voordekunst in 2010 gefunctioneerd als stimulator voor meer dan 28.000 donateurs
die samen met het AFK voor meer dan drie miljoen euro hebben bijgedragen aan ruim 400 projecten
in de stad. In deze beleidsperiode blijft het AFK als partner betrokken bij voordekunst en Cinecrowd,
het crowdfundingplatform voor filmliefhebbers.
Mensen Maken Amsterdam – buurtfondsen
Het AFK is founding partner van Mensen Maken Amsterdam, de overkoepelende stichting van de
buurtfondsen voor en door de stadsdelen van Amsterdam (Noord, Oost, West, Zuidoost, Nieuw-West
en Zuid). De buurtfondsen werven en verdelen geld uit de wijken. Het gaat hierbij om projecten die
de buurt verrijken op het gebied van kunst en cultuur. Deze zijn vaak gecombineerd met welzijn,
gezondheid, ouderen, natuur, sport, jeugd en veiligheid. De nadruk van de buurfondsen ligt op
de actieve betrokkenheid van Amsterdammers, de onderlinge verbinding en het verhogen van
saamhorigheid in de buurt. De verschillende buurtfondsen worden verder verstevigd en er wordt
ingezet op zichtbaarheid en private werving.
Amsterdams Fonds voor de Kunst Beleidsplan 2021-2024 14SECTOR
DOEL
Amsterdam is een culturele wereldstad
UITGANGSPUNTEN
 Kennis delen
 Internationale kracht
 De hele stad
ACTIVITEITEN
Kennis delen
 Publicaties en inhoudelijk programma
 Publieksonderzoek
Internationale kracht
 Internationale activiteiten
De Hele Stad
 Cultuurverkenners
 Online toegankelijkheid & offline support
 Andere manieren van aanvragen
 Metropoolregio Amsterdam
Een sterke sector is het fundament voor fantastische kunst in de stad. Een sterke sector zorgt
ervoor dat alle kunstprojecten en instellingen elkaar versterken en meer zijn dan de som der delen.
Amsterdam is door zijn aantrekkingskracht en zijn vrije, creatieve en intellectuele klimaat niet alleen
de culturele hoofdstad van Nederland maar ook een internationale cultuurmetropool. Op een naar
mondiale maatstaven kleine oppervlakte is artistiek aanbod van wereldniveau voorhanden, dat
bezoekers van heinde en verre trekt. De geografische en demografische groei van de stad is terug
te zien in het culturele landschap. De stad wordt daarbij steeds beter in het verbinden van lokaal met
internationaal – talent, thema’s, verhalen. Mede daardoor is Amsterdam ook landelijk een kraamkamer
voor nieuwe artistieke ontwikkelingen en toonaangevende kunstenaars.
Deze unieke positie van Amsterdam staat wel onder druk. De stad dijt uit en opkomende
stadsgebieden hebben behoefte aan culturele voorzieningen en nieuw eigentijds aanbod waarmee
de beschikbare budgetten geen gelijke tred houden. Het vestigingsklimaat verslechtert door stijgende
prijzen van cultureel vastgoed en woonruimte. Internationale programmering is voor een steeds
kleinere groep culturele organisaties financieel haalbaar. Dit zet een aantal grootstedelijke vraagstukken
steeds dringender op de agenda van de Amsterdamse cultuursector.
Daarbij gaat het bijvoorbeeld over de wijze waarop cultuur op langere termijn publiek en deelnemers
aan zich blijft binden in een DIY-samenleving met smaakversplintering en keuzestress. En over de
manier waarop kunst ten goede kan komen aan de steeds veelvormiger bevolking van de stad,
inclusief potentieel publiek dat nu nog niet of nauwelijks wordt bereikt. Voor een subsidiënt houdt het
Amsterdams Fonds voor de Kunst Beleidsplan 2021-2024 15daarnaast ook de vraag in hoe ruimte te maken is voor kunst(enaars) in opkomende stadsdelen, en wat
de beste manieren zijn om keuzes te maken en kunst te ondersteunen binnen een begrensd budget.
Het AFK draagt bij aan een krachtige toekomstbestendige sector over de volle breedte door niet
alleen kunst mede te financieren en Amsterdammers bij zijn werk te betrekken, maar door ook in te
zetten op:
 Kennis delen
We maken de informatie over de sector toegankelijk waarover we als fonds beschikken zodat deze ten
goede komt van de sector.
 Internationale kracht
Samen met de gemeente en partners zetten we in op de internationale verbondenheid van de sector,
een sterke internationale positionering van Amsterdam als culturele wereldstad, en uitwisseling van
good practice met collega-subsidiënten in buitenlandse grote steden.
 De hele stad
We willen dat kunst in de hele stad ervaren en beoefend kan worden. Daarom investeren we
in de toegankelijkheid van onze subsidies door onder meer nieuwe manieren van aanvragen,
doelgroepgerichte communicatie en actieve aanwezigheid in de stadsdelen.
KENNIS DELEN
Het AFK bedient een aanzienlijk deel van de Amsterdamse cultuursector. Het fonds heeft hierdoor
een up to date overzicht over de culturele activiteit en spelers in de stad en de belangrijkste
ontwikkelingen en trends. Tot nu toe wenden we deze schat aan data en praktijkvoorbeelden vooral
aan voor evaluatie en de beleidsvoorbereidende taak van het fonds. We willen deze kennis nu ook
actief teruggeven aan de sector. Dat kan immers van waarde zijn voor de sector, partners en de
verschillende financiers van de kunsten in de stad, om tijdig te anticiperen op de toekomst. Uit de
losse verhalen en gegevens zijn grotere lijnen te destilleren en bewegingen te signaleren. Enerzijds
wordt hiermee beter zichtbaar wat de impact is van de subsidies die het AFK verstrekt en hoe het
Amsterdamse veld zich ontwikkelt. Anderzijds biedt deze kennis een basis en inspiratie voor nieuw
beleid binnen de stedelijke culturele agenda.
Publicaties en (inhoudelijk) programma
Het delen van kennis doen we op verschillende manieren. We dragen allereerst met onze data en
kennis bij aan voor de stad relevante sectoranalyses, verkenningen en publicaties in samenwerking
met partners. Bij gelegenheden waar het AFK naar buiten treedt, leggen we inhoudelijke verbanden
door (opdracht geven tot) beschouwingen over grotere bewegingen of dringende thema’s in kunst
en cultuur. Dat doen we bijvoorbeeld door stedelijke en (inter)nationale sprekers uit te nodigen bij
gelegenheden als de Nieuwjaarsborrel, in samenwerking met de Kunstraad en het ACI.
De meest urgente thema’s beleggen we als specialisatie bij onze medewerkers, in aanvulling op
hun reguliere werk. Op kleinere schaal organiseren we gesprekken met het veld over specifieke
onderwerpen. Zo is het AFK een goed ingevoerde kennispartner met zicht op actuele literatuur,
opinion leaders en praktijkvoorbeelden.
Amsterdams Fonds voor de Kunst Beleidsplan 2021-2024 16Publieksonderzoek
Kennis is ook de basis voor een groter, breder en toekomstbestendig publieksbereik voor alle
fantastische kunst in de stad. Het AFK vindt het belangrijk dat stad en sector goed inzicht hebben in
het Amsterdamse (potentiële) publiek. Onderzoek naar stedelijke bezoekers en niet-bezoekers vindt
in verschillende steden al plaats. Amsterdam kan zijn voordeel doen met die ervaringen en het stokje
overnemen. Het AFK zet zich ervoor in dat onderzoek naar publiek en publiekssegmenten wordt
gestart door samenwerkende partners in de stad, en draagt daar met de eigen gegevens en kennis
over de sector aan bij.
INTERNATIONALE KRACHT
Internationale activiteiten
Amsterdam is een culturele wereldstad. Kunstenaars van over de hele wereld werken hier en tonen
hun werk. Internationaal toonaangevende makers die hier voor korte of lange tijd verblijven, maken
onze stad aantrekkelijk en dragen bij aan het vestigingsklimaat, de leefbaarheid en het toerisme.
Tegelijkertijd vliegen kunstenaars van Amsterdamse bodem uit en zijn op tal van plekken over de
wereld te zien. Het kenmerkt Amsterdam om met een open blik naar de wereld te kijken, geïnspireerd
te worden door perspectieven uit andere landen en kennis op te doen door samenwerking met
buitenlandse steden. De internationale uitwisseling die plaats vindt op het gebied van kunst en cultuur
biedt veel kansen om van elkaar te leren en kennis te delen.
Het AFK draagt op twee manieren bij aan de ontwikkeling van kennis en kunde in een internationaal
verband. Enerzijds doen we dat via de regelingen. Zo bieden we met de projectsubsidies ruimte aan
internationale samenwerking en uitwisseling die verbonden is met artistiek werk in de stad. Instellingen
hebben ook bij de meerjarige subsidie de mogelijkheid om met de uitwerking van het thema
‘wereldstad’ hier invulling aan te geven.
Anderzijds doen we dat door kennisuitwisseling met grote steden in Europa en ook daarbuiten.
Deze uitwisseling is een belangrijke inspiratiebron voor eigentijdse manieren om kunst en cultuur
te ondersteunen en de up-to-date regelingen en activiteiten van het AFK. Steden als Parijs, Berlijn,
London, Barcelona en Stockholm hebben veel overeen met Amsterdam. Zo kunnen we van elkaar
leren over eigentijdse vraagstukken van stedelijke kunst en kunstsubsidiëring. Gemeenschappelijke
thema’s zijn bijvoorbeeld de trend van centrum naar hele stad, de ontwikkeling van cultureel divers
aanbod en publiek, en nieuwe modellen voor organisatie, financiering en samenwerking. Deze
kennisuitwisseling krijgt vorm door onder meer onze deelname aan de gemeentelijke cultuurmissies
en relaties met buitenlandse collega-fondsen.
DE HELE STAD
De stad groeit in alle opzichten en daarmee ook het kunstenveld. Nieuwe initiatieven en nieuwe
organisaties komen op, het aanbod wordt meer divers en pluriform. Toch zien we ook wijken en
buurten waar het aanbod nog beperkt is. Het AFK streeft ernaar dat kunst in de hele stad wordt
beoefend en ervaren en voor alle Amsterdammers toegankelijk is.
Amsterdams Fonds voor de Kunst Beleidsplan 2021-2024 17Cultuurverkenners
De Cultuurverkenners van het AFK zorgen ervoor dat het fonds tot in de haarvaten van de stad
vertegenwoordigd is. Ze zijn erbij waar kunst uit de grond schiet en zorgen ervoor dat deze kunst kan
ontwikkelen. Cultuurverkenners verkennen, onderzoeken en ondersteunen het culturele veld zichtbaar
in de stadsdelen. Zij houden belangrijke ontwikkelingen in de stadsdelen scherp in de gaten, spotten
kansen voor cultuur en reiken mogelijkheden voor (potentiële) aanvragers aan. Het AFK stimuleert
op deze manier nieuw talent om een aanvraag in te dienen, toont hen de weg naar het fonds en legt
verbindingen tussen grotere instellingen en kleinere initiatieven. Cultuurverkenners organiseren lokale
campagnes en informatiebijeenkomsten in de stadsdelen.
Online toegankelijkheid & offline support
Het AFK vindt het belangrijk dat het aanvraagproces per regeling toegankelijk is voor een zo breed en
divers mogelijke doelgroep. We spannen ons daarvoor in op verschillende manieren. Er is contact met
(potentiële) aanvragers voorafgaand aan het indienen van een aanvraag en er zijn spreekuren voor
nieuwe aanvragers. We organiseren informatiebijeenkomsten op locatie in verschillende stadsdelen,
de Cultuurverkenners zijn als ‘Eerste Hulp Bij Aanvragen’ actief in de wijken van de stad, en
een nieuwe regeling introduceren we standaard met een uitgebreide voorlichting. Voor nieuwe
(meerjarige) aanvragers zijn er Speeddates met AFK-medewerkers en de mogelijkheid om kennis te
maken met de adviescommissie, naast verschillende monitorgesprekken waarin kennis en ervaring kan
worden uitgewisseld.
Bij het vergroten van de toegankelijkheid kijken we niet alleen naar onze boodschap en begeleiding,
maar ook naar ons instrumentarium. Daarbij stellen we ons als AFK steeds de vraag: welke manieren
van aanvragen passen bij welke doelgroep en hoe kunnen we hier zo goed mogelijk op aansluiten?
Met andere woorden, hoe zorgen we dat iedereen de weg naar het AFK even makkelijk weet te
vinden?
We richten ons nog sterker dan voorheen op de verbinding met onervaren aanvragers uit specifieke
doelgroepen die nog niet bekend zijn met het AFK. We gebruiken onder andere het spreekuur om
nieuwe aanvragen uit de verschillende stadsdelen te stimuleren. We kijken naar nieuwe online tools
die de (potentiële) aanvrager in zijn eerste kennismaking begeleiden in het aanvraagproces. Minder
ervaren aanvragers ondersteunen we met online en offline trainingen op maat, bijvoorbeeld voor
het maken van marketingplannen en begrotingen. We volgen de ontwikkelingen op het gebied van
social media op de voet en passen onze marketingdoelen vroegtijdig aan op de beweging van onze
(potentiële) doelgroepen. Ook onderzoeken we continu de digitale toegankelijkheid van onze website
in relatie tot de hoofdpijlers van ons beleid, inclusief het te bereiken publiek.
Andere manieren van aanvragen
Als fonds beweegt het AFK mee met de tijd en daarbij hoort een eigentijdse manier om grootstedelijke
cultuur te ondersteunen. Deze kunstenplanperiode onderzoeken we - naast peer review via
schriftelijke indiening - verschillende vormen van aanvragen die beter aansluiten bij de brede en
diverse doelgroep die we willen bedienen. We kijken bijvoorbeeld naar video en audio als (deels
vervangende) middelen bij het doen van een aanvraag. Ook breiden we de mogelijkheid uit van live
contact tijdens het aanvragen (zoals tijdens de AFK Spreekuren) met nieuwe vormen van pitchen op
locatie.
Amsterdams Fonds voor de Kunst Beleidsplan 2021-2024 18Metropoolregio Amsterdam
Niet alleen Amsterdam groeit, dat geldt ook voor onze omgeving. Er komen meer mensen bij, zowel
inwoners als bezoekers. De economie groeit, mobiliteit neemt toe, huizen worden duurder, meer
werkruimtes worden gebruikt voor economische activiteiten en er zijn meer internationale bedrijven
bijgekomen. De grenzen van de steden en regio’s worden steeds meer fluïde. Voor steeds meer
Amsterdamse kunstenaars is wonen in de stad financieel problematisch. Mensen trekken naar de
randgemeenten, maar blijven werken in de stad. Andersom maken inwoners uit de bredere omgeving
van Amsterdam gebruik van onze culturele voorzieningen.
Het is duidelijk dat we samen meer zijn dan de som der delen. De Metropoolregio Amsterdam is
een samenwerkingsverband van de provincies Noord-Holland en Flevoland, 32 gemeenten en de
Vervoerregio Amsterdam. Het AFK is als gesprekspartner onderdeel van dit samenwerkingsverband,
waaruit een strategische agenda voor cultuur is voortgekomen die is gericht op het bevorderen van
cultuurparticipatie en het faciliteren van toekomstbestendige cultuur- en erfgoedsectoren.
Naast de strategische en beleidsmatige samenwerking binnen de metropoolregio onderzoekt
het AFK welke rol buurtgemeenten (kunnen) spelen met betrekking tot woon- en werkruimten
voor kunstenaars en wat dit betekent voor onze regelingen. We kijken waar nieuwe
samenwerkingsverbanden en projecten de regio kracht bij kunnen zetten. In deze beleidsperiode
fuseert Weesp volledig met Amsterdam. Hiermee valt dit gebied vanaf dat moment ook onder de
directe reikwijdte van de regelingen van het AFK. In aanloop naar de fusie werken we samen met
Weesp om dit nieuwe stuk Amsterdam vervolgens zo goed mogelijk te kunnen bedienen.
Amsterdams Fonds voor de Kunst Beleidsplan 2021-2024 19CRITERIA VAN DE REGELINGEN
In alle regelingen wordt (een deel van) de volgende vier hoofdcriteria toegepast: artistiek belang,
belang voor de stad, uitvoerbaarheid en diversiteit & inclusie. De invulling en weging van de criteria
is afgestemd op het doel van de betreffende regeling en de groep aanvragers waarvoor deze
bedoeld is. Daarnaast vraagt het AFK van aanvragers dat zij de Code Diversiteit & Inclusie,
de Governance Code Cultuur en de Fair Practice Code onderschrijven en toepassen.
ARTISTIEK BELANG
Met het criterium artistiek belang kiezen we voor de artistieke eigenheid van de kunst en de
impact ervan op het publiek. Kunst die tot de verbeelding spreekt en sporen nalaat ontstaat bij een
intrinsiek sterk idee. Daarbij is de kracht van het idee vaak belangrijker dan een perfecte uitvoering.
Daarom kijken we in de eerste plaats naar de artistieke voornemens en de artistieke eigenheid
daarvan. Eigenheid en impact zijn ook waarden die vrijheid en tijd vragen van kunstenaars om zich te
ontwikkelen. Meer beginnend talent of experimentele innovaties bekijken we op hun eigen merites.
We zetten bovendien in op makers en organisaties die zich blijven ontwikkelen door de jaren heen en
daarop kunnen reflecteren.
Naast eigenheid is verbinding met het publiek belangrijk. De stad biedt een scala aan kunst die een
breed of juist gespecialiseerd publiek keer op keer weet te raken. We verwachten van kunstenaars en
organisaties dat zij hun publiek kennen en een heldere visie hebben op wat ze maken en voor wie.
BELANG VOOR DE STAD
Als innoverend stadsfonds kiezen we voor kunst die van betekenis is voor de stad. Van meerjarig
ondersteunde organisaties verwachten we dat ze zich weten te verhouden tot hun omgeving, of dat
nu gaat om de maatschappelijke context of meer concreet de buurt of wijk waarin zij zich bevinden. De
maatschappelijke betrokkenheid van kunstenaars en organisaties is groot. Dit draagt in veel gevallen
bij aan een sterke artistieke betekenis van het werk voor het publiek, terwijl andersom een artistiek
gelaagde en conceptuele benadering een maatschappelijk vraagstuk in een heel nieuw daglicht kan
stellen. We juichen toe dat organisaties steeds dieper de stad intrekken op zoek naar nieuw publiek en
proberen dat publiek sterker bij hun werk te betrekken. Ook voor 2021-2024 is de spreiding van het
cultuuraanbod over de stad een speerpunt in het gemeentelijk cultuurbeleid, zodat kunst voor zoveel
mogelijk Amsterdammers dichtbij is. Van aanvragers binnen de projectsubsidies verwachten we dat ze
iets brengen waar de stad behoefte aan heeft, dat wil zeggen projecten met draagvlak en impact in de
stad of juist met innovatieve waarde.
DIVERSITEIT & INCLUSIE
Met diversiteit & inclusie als criterium wil het AFK dat het in Amsterdam gesubsidieerde
kunstenlandschap de diversiteit van de Amsterdamse bevolking beter representeert - voor en achter
de schermen en in het inhoudelijke aanbod. In de projectsubsidies bestrijkt het criterium diversiteit
in brede zin: van de toegankelijkheid voor publieksgroepen met een beperking tot etnisch-culturele
diversiteit en projecten rond LHBTI-verwante thematiek of publiek. Voor een toekenning is het niet
noodzakelijk dat een project zich hierop richt. Wel vergroot een overtuigend plan op dit vlak de kans
Amsterdams Fonds voor de Kunst Beleidsplan 2021-2024 20op honoreren, net zoals een goede beoordeling op de andere criteria. Het doel van het criterium is
niet dat elk ondersteund project op diversiteit is gericht, wel dat het in de stad gesubsidieerde aanbod
als geheel meer inclusief en divers wordt.
Het AFK heeft in de vierjarige regeling expliciet gekozen voor culturele diversiteit, omdat daar
de noodzaak voor versnelling het meest gevoeld wordt. Waar diversiteit vier jaar geleden in de
AFK-regelingen onderdeel was van de criteria zakelijke kwaliteit en publiek, is het nu een zelfstandig
criterium en is er het Actieplan diversiteit en inclusie dat voor alle vierjarig ondersteunde organisaties
in het Kunstenplan 2021-2024 als instap-eis verplicht is. Culturele diversiteit komt niet enkel tot
stand bij organisaties die hierin gespecialiseerd zijn, ook al zijn zij belangrijk om vaart te maken
met diversiteit en als bron van kennis voor anderen. Er zijn tal van podia, festivals, producenten en
ontwikkelorganisaties met een aanbod dat niet uit alleen cultureel divers werk bestaat, maar dat hier
wel substantieel ruimte voor maakt. Het beleid van de van de gemeente Amsterdam en het AFK in het
Kunstenplan 2021-2024 is erop gericht om diversiteit in het totale gesubsidieerde aanbod en in de
hele stad vanzelfsprekender te maken.
UITVOERBAARHEID
Met het criterium uitvoerbaarheid kiest het AFK voor een meer praktische en toegepaste benadering
van wat voorheen omschreven werd als ‘zakelijke kwaliteit’. De beoordeling is nu een lichtere toets
op de haalbaarheid en het realisme van ingediende plannen, in plaats van een streven naar zo goed
mogelijk ondernemerschap als doel op zich. Hiermee vergroten we de toegankelijkheid van onze
regelingen. De beoordeling op dit criterium betreft als het ware een ‘reality check’ van de beoogde
plannen: is het plan met deze mensen, middelen en marketing uitvoerbaar? Dat houdt wel in dat als de
uitvoerbaarheid ernstig tekortschiet, we daar als fonds ook strenger mee omgaan.
CODES
Het AFK vraagt van aanvragers dat zij de Code Diversiteit & Inclusie, de Governance Code Cultuur en
de Fair Practice Code onderschrijven en toepassen. We constateren dat culturele organisaties steeds
meer vertrouwd raken met de toepassing van de Governance Code Cultuur, en ook meer beginnende
organisaties zich hier al steeds vroeger bewust van worden. Met het oog op de veranderende
arbeidsmarkt is de in 2017 ontwikkelde Fair Practice Code een belangrijk instrument dat uitnodigt tot
kritische reflectie en een handreiking biedt voor hoe de sector samen tot een toekomstbestendige
arbeidsmarkt en beroepspraktijk komt. Het AFK wil de sector hierbij helpen door een eerlijke culturele
ondernemerspraktijk te stimuleren en financieren. We toetsen of de aanvrager oog heeft voor goed
werkgeverschap en sociale duurzaamheid en of er sprake is van een eerlijke betaling in lijn met de
binnen de betreffende discipline geldende cao’s of honorariumrichtlijnen.
Amsterdams Fonds voor de Kunst Beleidsplan 2021-2024 21ORGANISATIE EN WERKWIJZE
Het AFK werkt met een passende en wendbare formatie voor het realiseren van de doelstellingen.
Alle medewerkers zetten zich met volle kracht in om fantastische kunst voor alle Amsterdammers
mogelijk te maken. Het AFK is betrokken, staat dicht bij het veld en is voor iedereen zo toegankelijk
mogelijk. Als fonds zijn we flexibel en reageren waar mogelijk en nodig met aangepaste of nieuwe
instrumenten direct op veranderende situaties. De kosten voor de formatie blijven onder het landelijk
geldende percentage van 10% voor de subsidieverdeling, en 3% voor de overige activiteiten.
FORMATIE
In de afgelopen kunstenplanperiode 2017-2020 heeft het AFK bovenop de begrote uitvoeringskosten
een extra bedrag besteed aan de uitvoering van zijn doelstellingen. Dit was noodzakelijk om alle
taken goed uit te voeren en het gevolg van een te bescheiden inschatting bij de herverdeling van
de taken tussen gemeente, Amsterdamse Kunstraad en het AFK in 2016. Voor de voorliggende
kunstenplanperiode verwacht het AFK meer werkzaamheden, voortvloeiend uit het beleid in het
kunstenplan. De groei van de stad en het succes van de alsmaar toenemende toegankelijkheid en
bereikbaarheid van het fonds spelen daar ook een rol bij.
Naast de verwachte circa 150 meerjarig gesubsidieerde professionele en circa 225 meerjarig
gesubsidieerde Cultuurmakersgezelschappen verwacht het AFK ook een groei in het aantal
projectaanvragen. Het is belangrijk dat elke medewerker naast zijn grondige kennis over een bepaalde
discipline, expertise heeft op een van de activiteiten van het fonds. Cultuurverkenners houden daarbij
de ontwikkelingen de stadsdelen scherp in de gaten en zorgen voor ontwikkeling en aanwas van kunst
en cultuur in de stad.
Gedurende de kunstenplanperiode is het werk van het AFK niet gelijkmatig verdeeld. Daarom
werkt het AFK de eerste drie jaar van het kunstenplan met een andere formatie dan in het laatste
jaar, wanneer de organisatie de vierjarige subsidie verdeelt. Omdat er in het laatste jaar veel
meer mankracht nodig is, werken zoveel mogelijk vaste medewerkers mee aan de vierjarige
subsidieverdeling. Zij hebben immers kennis en ervaring binnen het fonds. De projectaanvragen
worden in deze periode behandeld door de flexibele schil van projectmedewerkers, die ook in de
basisbezetting bij het fonds betrokken zijn. Zij staan onder leiding van ervaren professionals die de
behandeling van projecten als kerntaak hebben.
De bezetting bestaat naast de subsidiebehandelaars uit een team dat zorgt voor de financiën, ICT,
P&O en facilitaire zaken, een communicatieteam, een juridisch medewerker en een team dat zorgt
voor ons bureau, dat alle makers en organisaties te woord staat en hen ontvangt. De organisatie wordt
aangestuurd door de directie en het MT.
ADVISEURS EN ADVIESPROCES
De basis van een zorgvuldige subsidiebeoordeling is peer review. Onafhankelijke deskundigen
adviseren het AFK over de verdeling van de middelen in de verschillende regelingen. Zij komen uit
de stedelijke en landelijke (soms internationale) cultuursector en zijn geselecteerd op basis van hun
professionele deskundigheid in één of meer relevante disciplines en thema’s binnen de kunsten.
De adviseurs beschikken over relevante kennis met betrekking tot de positie van gevestigde
Amsterdams Fonds voor de Kunst Beleidsplan 2021-2024 22kunsten en nieuwe culturele ontwikkelingen in de stad, kennen de balans tussen presenterende en
producerende organisaties en zijn vaardig in het beoordelen van culturele diversiteit. Ze hebben ruime
praktijkervaring, bijvoorbeeld als kunstenaar, artistiek leider, zakelijk leider, directeur, programmeur,
marketeer, beleidsmaker of recensent. Samen hebben ze kennis van een veelheid aan disciplines,
genres, artistieke en zakelijke ontwikkelingen. Bij de samenstelling van de poule van adviseurs
waarborgt het AFK deze pluriformiteit. Ook zorgen we voor een goede balans wat betreft leeftijd,
gendervertegenwoordiging en culturele achtergrond. Tijdens de basisbezetting werkt het AFK met
circa zeventig projectadviseurs en voor het vierde jaar van het kunstenplan worden er circa zestig
extra adviseurs betrokken voor de meerjarige subsidies. Zij zijn verdeeld over 8 commissies, die elk
worden voorgezeten door een onafhankelijke, extern aangetrokken voorzitter.
Het AFK zorgt voor transparante en eerlijke behandeling van alle aanvragen. Daarom zijn alle
regelingen, toelichtingen, het huishoudelijk reglement, de namen van de adviseurs en medewerkers,
de subsidiebesluiten en het reglement voor de bezwaarcommissie op de website gepubliceerd.
MONITOREN, LEREN EN EVALUEREN
Het AFK monitort zijn organisatorische doelstellingen scherp en onderzoekt voortdurend of de
gestelde resultaten gehaald worden. We werken met Kritische Prestatie Indicatoren (KPI’s) om dit te
meten en waar mogelijk bij te sturen. Aandachtsgebieden zijn onder andere het verhogen van de
toegankelijk voor aanvragers, beheersen van risico’s, beheersen van processen en geldstromen en
de professionaliteit van en kennis in de organisatie.
De werking van de regelingen, de gestelde criteria en de voorwaarden in relatie tot ontwikkelingen
bij makers, in Amsterdam en in de sector, worden periodiek tegen het licht gehouden. Jaarlijks wordt
minimaal één regeling geëvalueerd. Daarnaast monitort het AFK tussentijds zijn regelingen door
inhoudelijke reflectie en cijfermatige analyse van de aanvragen en impact van de toekenningen.
Het KPI-dashboard geeft ons inzicht in de afwijkingen tussen realisatiegegevens en vooraf bepaalde
streefwaarden, zodat we daarop kunnen handelen.
Het AFK en de stad
Het AFK is geen fonds op afstand, maar staat dichtbij kunstenaars en culturele organisaties, de
Amsterdammers en de sector. We versterken ons omgevingsbewustzijn en willen ons actief verhouden
tot wat er leeft in de stad en in de sector, en daar met ons beleid, regelingen en activiteiten op
aansluiten. Naast de eigen medewerkers en de Cultuurverkenners spelen de adviseurs een belangrijke
rol om ons te voeden met actuele thema’s en bewegingen. Daarnaast vinden we het belangrijk om
stemmen van buiten te horen. Naast onze vaste gespreks- en samenwerkingspartners zoals het ACI,
de Amsterdamse Kunstraad en Gemeente Amsterdam, spreken we daarom ook met maatschappelijke
partners buiten de sector, die samen met ons staan voor de inspirerende internationale veelkleurige
wereldstad.
We voeren een doorlopend gesprek met kunstenaars en culturele organisaties. Dit doen we al jaren
door individuele (monitor)gesprekken met onze aanvragers en rondetafelgesprekken over specifieke
thema’s. Tijdens deze kunstenplanperiode organiseren we bovendien terugkerende sessies waarin
instellingen en makers met elkaar en ons in gesprek gaan over de stand van de kunst. Hierbij worden
ook makers en organisaties uitgenodigd die we (nog) niet bereiken. Hun blik scherpt ons denken,
voedt ons en maakt ons een fonds van de stad.
Amsterdams Fonds voor de Kunst Beleidsplan 2021-2024 23We vinden het belangrijk om ook kritisch op ons eigen functioneren te blijven reflecteren en het
gesprek daarover te voeren met een bredere groep Amsterdammers. In de afgelopen periode heeft
het AFK met de pilot Advies uit de Stad geëxperimenteerd met een adviespanel van betrokken
Amsterdammers die aanvragers adviseerden over het verbreden van hun publieksbereik en binding
met de buurt. In navolging hiervan ontwikkelt het AFK het adviespanel nu door tot een bredere
denktank en klankbordgroep van geëngageerde, kritische, lenige geesten van binnen en buiten de
stad en van binnen en buiten de cultuursector. Zij voorzien ons van advies ten aanzien van actuele
thema’s, beleid, strategie en werkwijze van het AFK, en vormen een brug naar nieuwe aanvragers en
stakeholders.
Onderzoeken nieuwe vormen beoordeling
De voorliggende kunstenplanperiode gaan we bovendien verder om naast peer review met andere
vormen van beoordeling van aanvragen op kleine schaal te experimenteren. Zo onderzoeken we of
we de representatie en het betrekken van de wijken bij ons werk kunnen verbeteren en zodoende
de kwaliteit van ons werk in de stad.
POSITIONERING, COMMUNICATIE EN MARKETING
Als stadsfonds van en voor heel Amsterdam staan voor het AFK in de periode 2021-2024 twee
bewegingen centraal. We werken aan een breder draagvlak voor kunst en vergroten de zichtbaarheid
van cultuur, als vaste meerwaarde voor de stad. Bij onze inzet op deze gebieden houden we onze
drie doelgroepen voor ogen: de Amsterdammer, de kunstenaar en culturele organisaties, en de
sector. Het AFK fungeert als aanjager en facilitator van fantastische kunst en staat voor het verbreden
van draagvlak voor die kunst onder Amsterdammers: als vrijetijdsbesteding die het stadsleven kleur
geeft en als waardevolle, noodzakelijke investering. Met het vergroten van de zichtbaarheid van
Amsterdamse kunst werken we aan de bewustmaking van deze waarden. Daarnaast willen we onze
kennis van het culturele veld en de relevante trends en ontwikkelingen op dit gebied delen met een
breder publiek.
De herpositionering van het AFK naar aanleiding van voorliggend document wordt gerealiseerd
met als aftrap een positioneringssessie in 2021. De communicatiestrategie die volgt uit deze sessie
concretiseren we in een toegankelijke marketingmix, in directe aansluiting op het geformuleerde
doelgroepenbeleid.
DIVERSITEIT EN INCLUSIE
Het AFK draagt bij aan een diverse en inclusieve cultuursector en brengt deze een stap verder.
Als grootstedelijk cultuurfonds van een stad met rond de 180 nationaliteiten, staat culturele diversiteit
en inclusie al meer dan vijftien jaar bij ons op de agenda. Inclusie gaat over het toegankelijk maken
van de samenleving met al zijn middelen, voor iedereen. In deze context hanteren we een breed
uitgangspunt: het openstellen van kunst en cultuur voor alle bewoners van de stad. Geografische
spreiding van kunst en cultuur over de stad en haar publiek, is daar nauw mee verbonden.
Amsterdams Fonds voor de Kunst Beleidsplan 2021-2024 24Diversiteit omsluit voor het AFK naast culturele afkomst ook gender, leeftijd, sociale achtergrond,
religieuze overtuiging en het hebben van een beperking. Door de jaren heen worden er steeds
nieuwe accenten gelegd, passend bij de tijd en ontwikkelingen in de samenleving en de culturele
sector. Waar noodzakelijk kunnen we ons uitgangspunt tijdelijk toespitsen op specifieke aspecten
van diversiteit zoals cultuur, gender of toegankelijkheid. Het AFK sluit hierbij steeds aan bij de Code
Diversiteit & Inclusie.
Het beleid voor diversiteit en inclusie van het AFK heeft drie pijlers:
 De AFK-organisatie: personeel, toezicht, adviseurs
 Regelingen en andere activiteiten
 Communicatie en marketing
Diversiteit en inclusie in de organisatie van het AFK
Vanuit de gedachte dat diversiteit is wat je bent, in plaats van wat je doet – werkt het AFK doorlopend
aan een diverse samenstelling van zijn medewerkers, governance en adviseurs. Het AFK wil een
organisatie zijn waar iedereen zich gehoord, gezien en gewaardeerd voelt, ongeacht zijn culturele
afkomst, geaardheid of religie. We doen dit vanuit de overtuiging dat verschillende perspectieven,
achtergronden en inzichten de toegankelijkheid, impact en denkkracht van het fonds vergroten en
onze werkwijze verbeteren. Onze dienstverlening wint aan kwaliteit naarmate de samenstelling van het
personeelbestand (inclusief Cultuurverkenners), adviseurspool, bezwaarcommissie en raad van toezicht
beter aansluit bij de samenstelling van de Amsterdamse bevolking.
We spannen ons voortdurend in om de diverse samenstelling van de organisatie en de adviseurspoule
op peil te houden en verder te vergroten. Bij zowel adviseurs als medewerkers is evenwicht in
gender, generaties en professionele expertise van wezenlijk belang. Het belangrijkste aandachtspunt
binnen het diversiteitsbeleid, blijft de diversiteit in culturele achtergrond. Bij werving maken we naast
de reguliere kanalen consequent gebruik van sleutelfiguren en wervingsbureaus met een relevant
netwerk van professionals met een cultureel diverse achtergrond. Op het moment dat dit beleidsplan
werd opgesteld, had ongeveer een derde van de vaste medewerkers een biculturele achtergrond.
Wij streven naar een toename tot tenminste veertig procent in de periode 2021-2024, om in de
periode daarna op vijftig procent uit te komen. Bij vacatures is het uitgangspunt daarom dat de
voorkeur uitgaat naar biculturele kandidaten.
De adviescommissies voor de meerjarige subsidies bestonden op het moment dat dit beleidsplan werd
opgesteld voor ruim veertig procent uit adviseurs met een biculturele achtergrond. In het geval van
de voorzitters is dat ruim zestig procent. Onder de adviseurs voor projectsubsidies is dit bijna dertig
procent. Het AFK zorgt ervoor dat de in de loop van de voorliggende periode minimaal de helft van alle
adviseurs een biculturele achtergrond heeft. Het streefpercentage tot en met 2024 ligt voor adviseurs
hoger dan voor medewerkers, omdat de adviseurspoule werkt met tijdelijke benoemingen.
Om de variatie aan culturele referentiekaders en deskundigheden die we in huis hebben nog beter
in te zetten en onderlinge kennis in de organisatie te vergroten, organiseert het AFK jaarlijks één
of meer (artistiek-)inhoudelijke bijeenkomsten. Adviseurs en medewerkers van het AFK wisselen
daar aan de hand van voorbeelden en thema’s hun visies op kunst, de beoordeling daarvan en
hun inspiratiebronnen daarbij uit. De bijeenkomsten geven de mogelijkheid om meer fundamenteel
over – niet zelden gevoelige – onderwerpen rond diversiteit en inclusie te discussiëren op een
Amsterdams Fonds voor de Kunst Beleidsplan 2021-2024 25wijze die de projectbeoordeling overstijgt. Het AFK traint de medewerkers, en zo nodig ook de
adviseurs, gericht op het gebied van diversiteit. Daarbij gaat het zowel over bijvoorbeeld inclusiviteit
en bias in professionele relaties en samenwerking, als over het verbreden van artistieke kennis en
referentiekaders.
In samenwerking met de Cultuurverkenners wordt de klankbordgroep en denktank die het AFK in
deze periode opzet onder andere gevraagd om te reflecteren op de diversiteit en inclusiviteit van het
beleid, de regelingen, organisatie en communicatie. De klankbordgroep houdt de organisatie scherp
en denkt mee over kwesties zoals de toegankelijkheid van onze regelingen, kansen om de diversiteit
van de door ons gesubsidieerde sector te vergroten, en een inclusieve manier van werken en
communiceren. Effectieve manieren om als fonds te reageren op dringende actualiteit (zoals de Black
Lives Matter protesten in 2020) is onderwerp van gesprek en advies in de klankbordgroep.
Diversiteit en inclusie in de regelingen van het AFK
Met diversiteit en inclusie als uitgangspunt wil het AFK dat het gesubsidieerde kunstenlandschap
van de stad de diversiteit van de Amsterdamse bevolking representeert - voor en achter de schermen
en in het inhoudelijke aanbod. Het AFK stimuleert culturele activiteiten die aansluiten bij een gemengd
publiek met een intercultureel referentiekader. Het gaat hierbij zowel om nieuw werk als goede
vertolkingen en presentaties van bestaand werk, ondersteund door doelgroepgerichte marketing
en communicatie. Daarnaast ondersteunen we waar mogelijk samenwerkingsprojecten gericht op
het vergroten van diversiteit waarin de sector zelf het voortouw neemt.
Het AFK kiest in de vierjarige regeling expliciet voor culturele diversiteit, omdat daar wat het
kunstenplan en het fonds betreft nu grote urgentie is voor een inhaalslag. Er is een flink potentieel
grootstedelijk publiek met een gemengde culturele achtergrond, dat nog slechts beperkt wordt
bereikt met het gesubsidieerde cultuuraanbod in de stad. Tegelijkertijd draagt wel de hele stad, in
al haar culturele verscheidenheid, bij aan de publieke middelen voor kunst en cultuur. Bovendien is
de cultuursector voor een vitale toekomst mede afhankelijk van zijn publiek en van draagvlak in de
samenleving.
Culturele diversiteit en geografische spreiding van activiteiten en publiek zijn daarom expliciete
beoordelingscriteria in de projectsubsidies en meerjarige subsidies. In de meerjarige subsidies
voor professionele kunst bijvoorbeeld zijn de culturele diversiteit van aanbod, publiek, personeel
en bestuur/toezicht alle onderdeel van de criteria. Vierjarig gesubsidieerde organisaties in het
Kunstenplan voeren bovendien hun eigen Actieplan diversiteit en inclusie uit.
De plannen binnen alle regelingen worden wat betreft diversiteit niet alleen beoordeeld op ambitie
maar ook haalbaarheid. Beide moeten passen bij de organisatie. Daardoor kunnen niet alleen
organisaties met veel ervaring op het gebied van diversiteit, maar ook organisaties die in dit opzicht
nog meer aan het begin staan, een voldoende waardering op dit criterium krijgen. De uitwerking van
de cultureel diverse intenties bij door het AFK ondersteunde organisaties monitoren we jaarlijks, omdat
uiteindelijk concreet resultaat voorop staat.
Amsterdams Fonds voor de Kunst Beleidsplan 2021-2024 26Inclusieve communicatie
Het AFK doet regelmatig onderzoek naar de effectiviteit van zijn communicatiemiddelen en -kanalen.
Alle typen (mogelijke) aanvragers, Amsterdammers en de sectorvertegenwoordigers worden daarbij
betrokken: uit verschillende delen van de stad en gevarieerd in culturele achtergrond, gender
en leeftijd. Diversiteit en inclusie blijft een uitgangspunt in de communicatie bij voorbeelden van
gesubsidieerde organisaties en kunstenaars in media van het fonds zoals het online Jaaroverzicht,
nieuwsberichten, voorbeeldprojecten en artikelen. De communicatiestrategie van het AFK sluit aan bij
de hierboven beschreven visie en doelen uit het beleidsplan. Het AFK wil een toegankelijk en inclusief
fonds zijn en blijven, dat effectief uitdraagt waar het voor staat, wie kunnen aanvragen en wat voor
bijzondere en veelzijdige resultaten het de Amsterdamse samenleving biedt.
Om te zorgen dat het AFK blijvend in verbinding staat met mensen van verschillende achtergronden en
leeftijden, verbreden we onze contacten in de stad en komen we bij een grotere variëteit aan culturele
netwerken in beeld als gespreks- en samenwerkingspartner. Met grote regelmaat laat het AFK via
presentaties bij (kunstvak)opleidingen of netwerkorganisaties en meeloopstages zien wat het werk
van een stadsfonds inhoudt. Hiermee dragen we bij aan draagvlak voor publieke kunstsubsidiëring,
maar kunnen we ook interesse wekken van nieuwe potentiële adviseurs, Cultuurverkenners of
medewerkers buiten ons netwerk. Waar mogelijk trekken we hierbij gezamenlijk op met collega-
fondsen. Het AFK maakt deel uit van twee landelijke netwerken voor culturele diversiteit, waaraan
verschillende subsidiënten en culturele organisaties verbonden zijn.
FAIR PRACTICE
Het AFK past de codes waaraan aanvragers moeten voldoen, ook op zichzelf toe. We onderschrijven
de Fair Practice Code en geven als organisatie invulling aan de vijf waarden Solidariteit, Duurzaamheid,
Transparantie, Diversiteit en Vertrouwen. De directeur- bestuurder gaat zorgvuldig en verantwoord
om met de mensen van de organisatie en de middelen. Zo heeft de bestuurder in 2020 een
personeelsvertegenwoordiging geïnitieerd. Deze personeelsvertegenwoordiging komt enkele keren
per jaar met directeur en hoofd HRM/P&O bijeen om te praten over onderwerpen die het werk en
de collega’s aangaan, zoals de ARBO-omstandigheden, werkplekken en bezetting, vakantieplanning
en personeelsregelingen. Het AFK heeft aan de medewerkers de mogelijkheid geboden om een
collectieve zorgverzekering af te sluiten. Een externe ARBO-deskundige heeft de werkplekken
ingesteld en kan door medewerkers worden ingeschakeld. De gedrag- en integriteitscodes zijn
geborgd in het huishoudelijk reglement van het AFK. Het bespreken van de codes is een vast
onderdeel van de sollicitatiegesprekken voor nieuwe werknemers, leden raad van toezicht en
voor adviseurs. Door het toepassen van de Fair Practice Code voor de eigen organisatie zijn de
Cultuurverkenners inmiddels in dienst van het AFK. In de raad van toezicht is een vertrouwenspersoon
aangesteld bij wie medewerkers en adviseurs eventuele misstanden kunnen melden. Ook geeft het
fonds ruimte voor scholing en ontwikkeling van de medewerkers.
GOVERNANCE
De Governance Code Cultuur biedt een normatief kader voor goed bestuur en toezicht in culturele
organisaties. Het AFK is mede vormgever van dit document. Aanvragende organisaties bij het AFK
wordt gevraagd om de Governance Code Cultuur toe te passen en uit te leggen, volgens de in
2019 vernieuwde code. Het AFK vindt het daarom belangrijk om zelf ook de code, zijn principes en
aanbevelingen toe te passen.
Amsterdams Fonds voor de Kunst Beleidsplan 2021-2024 27Het AFK realiseert zijn maatschappelijke doelstelling door het financieren van organisaties die culturele
waarde creëren, overdragen en/of bewaren. De Stichting Amsterdams Fonds voor de Kunst is zelf
geen culturele instelling in de zin dat het zelf culturele waarde creëert. Het AFK verstrekt subsidie
middels verschillende regelingen aan instellingen die dat wel doen. Formele en informele interactie met
onze stakeholders is een van de pijlers van de werkwijze van het AFK. We doen dit door regelmatig
consultaties en gesprekken te initiëren met het veld, evaluaties uit te voeren, en deel te nemen aan
landelijke, gemeentelijke en internationale debatten, symposia en culturele missies. We borgen op deze
wijze aansluiting bij de behoeften van onze doelgroepen en bij bredere culturele en maatschappelijke
ontwikkelingen en daarmee de kwaliteit en innovatie in onze regelingen.
Raad van toezicht
Het AFK is georganiseerd via het raad van toezichtmodel en hecht belang aan transparant werken en
een goede verdeling van verantwoordelijkheden en bevoegdheden tussen de directeur-bestuurder
en de raad van toezicht. De leden van de raad van toezicht, kortweg Raad, worden formeel benoemd
door het college van B&W van de gemeente Amsterdam, op voordracht van de Raad zelf. De Raad
houdt integraal toezicht op het functioneren van het AFK. De Raad keurt vooraf strategie, beleidsplan,
jaarplan en begroting goed en ziet achteraf toe op het beleid van de directeur-bestuurder, op de
realisatie van de doelstellingen en activiteiten, het risicobeheer en de algemene gang van zaken.
De Raad fungeert als adviseur en sparringpartner van de directie.
De directeur-bestuurder van het AFK is verantwoordelijk voor de algemene en dagelijkse leiding,
het functioneren en de resultaten van de organisatie. De raad van toezicht houdt hier toezicht
op en beoordeelt de bestuurder jaarlijks. De Raad voert zijn toezichthoudende, adviserende en
werkgeversrol op een professionele en onafhankelijke wijze uit door het systematisch toepassen
en uitvoeren van een termijnagenda waarin alle taken en verantwoordelijkheden zijn geagendeerd.
Om haar rol goed te vervullen heeft de Raad te allen tijde ongelimiteerd en zonder restricties toegang
tot alle onderdelen van het AFK.
Bij de samenstelling van de Raad streeft deze naar een evenwichtige opbouw met aandacht voor
diversiteit, zowel wat betreft gender als culturele achtergrond en leeftijdsopbouw. Daarnaast streeft
de Raad naar variëteit wat betreft deskundigheid, kennis en ervaring. De taken en bevoegdheden van
de Raad zijn vastgelegd in de statuten en in profielschetsen en vinden hun weerslag in het Directie en
raad van toezicht reglement en het Reglement financiële commissie. Er vindt jaarlijks een zelfevaluatie
plaats waarin de Raad haar samenstelling en werking toetst en waar nodig bijstelt.
Transparantie
Het AFK waarborgt transparantie over de manier waarop het zijn publieke taak uitoefent. Het
voorkomen van belangenverstrengeling is essentieel voor een eerlijke, objectieve beoordeling van
subsidieaanvragen. De directeur-bestuurder en toezichthouders zijn onafhankelijk en handelen integer.
Zij zijn alert op en vermijden ongewenste belangenverstrengeling en gaan op een transparante en
zorgvuldige wijze om met tegenstrijdige belangen. Het AFK heeft in zijn werkwijze verschillende
instrumenten om belangenverstrengeling, en de schijn daarvan, tegen te gaan. Belangenverstrengeling
is een belangrijk onderdeel van het toegepaste reglement voor directeur-bestuurder en raad van
toezicht alsook van het protocol voor medewerkers en adviseurs. Naast protocollaire maatregelen
zorgen we voor een cultuur van alertheid en verantwoordelijkheid bij alle betrokkenen, zodat
mogelijke belangenverstrengeling tijdig wordt herkend en gemeld. Het is daarom een terugkerend
onderwerp bij commissievergaderingen, vergaderingen van de raad van toezicht, in het MT en andere
vergaderstructuren.
Amsterdams Fonds voor de Kunst Beleidsplan 2021-2024 28FINANCIËN
Meerjarenbegroting (€) concept concept concept concept
begroting 2021 begroting 2022 begroting 2023 begroting 2024
A. ACTIVITEITEN
ACTIVITEITENBATEN
1. Projectsubsidies 9.150.463 9.150.463 9.150.463 9.150.463
2. Kunstenplansubsidies 22.309.935 22.309.935 22.309.935 22.309.935
Totaal activiteitenbaten 31.460.398 31.460.398 31.460.398 31.460.398
ACTIVITEITENLASTEN
1. Projectsubsidies 9.150.463 9.150.463 9.150.463 9.150.463
2. Kunstenplansubsidies 22.309.935 22.309.935 22.309.935 22.309.935
Totaal activiteitenlasten 31.460.398 31.460.398 31.460.398 31.460.398
Saldo Activiteiten - - - -
B. BEDRIJFSVOERING
Totaal baten bedrijfsvoering 2.926.789 2.926.789 2.926.789 2.926.789
Totaal lasten bedrijfsvoering 2.982.578 2.982.578 2.982.578 3.620.000
Saldo Bedrijfsvoering -55.789 -55.789 -55.789 -693.211
C. DEKKING
Dekking uit taakstellingen en aanwenden 290.000 290.000 290.000 -
reserves
D. INCIDENTELE BEZUINIGINGEN
Incidentele bezuiniging per jaar -500.000 -500.000 -500.000
Dekking nog te bepalen uit A en B 500.000 500.000 500.000
Saldo Incidentele bezuinigingen - - -
EXPLOITATIESALDO 234.211 234.211 234.211 -693.211
Amsterdams Fonds voor de Kunst Beleidsplan 2021-2024 29COLOFON
Het AFK Beleidsplan 2021-2024 is een uitgave van het Amsterdams Fonds voor de Kunst.
Samenstelling
Amsterdams Fonds voor de Kunst
Ontwerp en realisatie
Piraña grafisch ontwerp
Fotografie
Raymond van Mil
Eva Plevier
Oliver Look
Amsterdams Fonds voor de Kunst
Bezoekadres
Pakhuis de Zwijger
Piet Heinkade 179
1019 HC Amsterdam
Postadres
Postbus 1079
1000 BB Amsterdam
Tel: 020 – 5200520
Fax: 020 – 5200599
www.beleidsplan2021-2024.afk.nl
www.amsterdamsfondsvoordekunst.nl
www.afk.nl
secretariaat@afk.nl
facebook.com/afk020
twitter.com/AFK020
instagram.com/afk020
linkedin.com/afk
Amsterdams Fonds voor de Kunst Beleidsplan 2021-2024 30