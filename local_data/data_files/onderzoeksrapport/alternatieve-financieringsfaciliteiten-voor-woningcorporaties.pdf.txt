Verkenning
alternatieve
financieringsfaciliteiten voor
woningcorporaties
37Gemeente Amsterdam
Afdeling Wonen
T.a.v. de heer L. de Heus
Datum Behandeld door Ons kenmerk
25 november 2020 Martin Groot/Marcel 2020-08-044-RC - 2
Winkelman
Onderwerp Uw kenmerk
Rapportage verkenning naaralternatieve financieringsfaciliteiten voor Afdelingscode: CJ08000
woningcorporaties en Routecode: 77660000
Geachte heer De Heus,
Naar aanleiding van het door ons uitgevoerde onderzoek doen wij u hierbij graag onze definitieve
rapportage toekomen. In dit rapport is rekening gehouden met de reacties vanuit het kernteam
gemeente Amsterdam zoals besproken op 18 augustus, 3 en 29 september 2020 en de bespreking
met de directeur Wonen op 19 november 2020.
Met vriendelijke groet,
Sebastiaan de Ruiter
Directeur
1Managementsamenvatting
In de Samenwerkingsafspraken 2020 t/m 2023 tussen gemeente Amsterdam, woningcorporaties en
huurders is in afspraak “28 en 1-e” vastgelegd dat er een verkenning zal worden gedaan naar een
alternatieve financieringsfaciliteit door de gemeente Amsterdam. Wij ontvingen van de gemeente
Amsterdam opdracht om deze verkenning uit te voeren. Als onderdeel van uw vraagstelling
ontvingen wij de volgende deelvragen:
I. Welke mogelijkheden / vormen heeft de gemeente Amsterdam om alternatieve
financieringsconstructies aan te bieden aan woningcorporaties?
II. Wat is de (verwachte) impact van deze maatregelen voor corporaties, hoe sluit dit aan bij
hun werkwijze en welke ruimte is er vanuit de (financiële) regelgeving vanuit het toezichts-
perspectief en het borgingsperspectief?
III. Wat is de impact / risico’s van de oplossingsrichtingen op de gemeentebegroting, balans en
de schuldpositie van de gemeente?
Bij de vraagstelling zijn de volgende randvoorwaarden meegegeven:
• De focus van onderzoeksvraag ad I. ligt op de inzet van financiële instrumenten;
• Een verkenning naar bijstelling van inhoudelijke ambities of het erfpachtinstrumentarium
behoren niet tot de vraagstelling. Hierover zijn reeds afspraken gemaakt in de
samenwerkingsafspraken;
• De woningcorporaties zullen betrokken worden bij de vraagstelling ad II.
Naar aanleiding van ons onderzoek en met inachtneming van de hierbij meegegeven scope
concluderen wij als volgt:
I. Mogelijkheden/vormen voor de gemeente om alternatieve financieringsvormen aan te bieden
De gemeente heeft mogelijkheden om alternatieve financieringsconstructies aan te bieden aan de
woningcorporaties, zoals het rechtstreeks verstrekken van leningen en het aanbieden van garanties.
Segment DAEB
De woningcorporaties beschikken echter voor financiering in het zogenaamde DAEB-segment van de
woningmarkt over een uitgebreide infrastructuur, waarbij de woningcorporaties financiering kunnen
verkrijgen tegen gunstige voorwaarden.
Ons onderzoek heeft niet aan het licht gebracht dat er tekorten zijn in het aanbod van
financieringsmogelijkheden in het DAEB-segment van de woningmarkt, het deel van de markt
waarop woningcorporaties zich, op grond van wet- en regelgeving, voornamelijk richten. Ons zijn
daarnaast geen aanknopingsmogelijkheden gebleken die aanbod door de gemeente Amsterdam in
positieve zin onderscheidt van dat van andere aanbieders.
Het onderzoek opgaven en middelen (juli 2020) heeft aangetoond dat corporaties op termijn tegen
beperkingen gaan aanlopen in hun financieringsmogelijkheden. Ons onderzoek heeft geen middelen
aan het licht gebracht die de gemeente Amsterdan kan inzetten om deze beperkingen op te heffen.
2In het kader van het risicomanagementproces van de huidige achtervangovereenkomst tussen
Gemeente Amsterdam en WSW is erin voorzien om de omvang van de achtervangfaciliteit van de
gemeente in het kader van de overeenkomst met het WSW tweejaarlijks te verhogen, mocht deze
knellend worden. Deze situatie was de afgelopen jaren incidenteel aan de orde. De oorzaak is
waarschijnlijk gelegen in de langere planningshorizon, tot 5 jaar, die woningcorporaties in hun
financiële prognoses hanteren. Wij hebben vernomen dat inmiddels de frequentie van overleg tussen
gemeente en de woningcorporaties over de achtervangfaciliteit is verhoogd.
Segment niet-DAEB
Ons onderzoek heeft niet aangetoond dat een gebrek aan financieringsmogelijkheden in het segment
voor middeldure huurwoningen de oorzaak is van het feit dat woningcorporaties hier beperkt actief
zijn. De oorzaak lijkt eerder gelegen in de wet- en regelgeving voor de woningcorporaties, die er
nadrukkelijk op gericht is om woningcorporaties alleen actief te laten zijn in het DAEB-segment van
de woningmarkt. Initiatieven tot bouw in het middeldure huursegment concurreren immers binnen
de woningcorporaties met initiatieven ten behoeve van het DAEB-segment. Hierbij dient te worden
aangetekend dat de Amsterdamse situatie niet helemaal vergelijkbaar is met het landelijk beeld en
dat de betrokkenheid van sommige woningcorporaties bij niet-DAEB in Amsterdam groter lijkt te zijn.
Door de gemeente te verstrekken financieringsfaciliteiten voor middeldure huurwoningen dienen
plaats te vinden uitgaande van het “at arms lenghts” beginsel, waarbij overwogen dient te worden
om mogelijke initiatieven voor te leggen aan Europa Decentraal om inbreuken op de regels voor
staatssteun te voorkomen. Ons zijn – binnen de scope van het onderzoek – slechts beperkte
mogelijkheden gebleken die de gemeente Amsterdam in het segment van middeldure huur kan
inzetten. Deze dienen vervolgens voor de woningcorporaties voldoende aantrekkelijk te zijn.
Algemeen
Het naar aanleiding van de motie Ronnes door de regering ingestelde onderzoek opgaven en
middelen (juli 2020) heeft aangetoond dat corporaties op termijn hun ambities niet kunnen
realiseren gegeven de individuele normen voor de financiële ratio’s van corporaties en/of de grenzen
van het bestaande stelsel. Ons onderzoek heeft geen instrumenten aan het licht gebracht die de
gemeente Amsterdam kan inzetten om deze beperkingen op te heffen.
II. Impact voor corporaties en vanuit toezichts- en borgingsperspectief
De impact van de inzet van financieringsmogelijkheden door de gemeente voor corporaties zal
afhangen van de concrete initiatieven die in dit kader worden ingezet. Woningcorporaties zijn
gebonden aan stringente wet- en regelgeving en toezicht. Toezichthouder Aw en borgingsinstelling
WSW dienen nadrukkelijk te worden betrokken bij verdere concrete initiatieven. Deze organisaties
richten – gezien hun takenpakket - hun beoordelingen echter op initiatieven vanuit de
woningcorporaties, die zullen dus de casus moeten voorleggen aan Aw en WSW. De impact op het
toezichts- en borgingsperspectief kunnen blijken indien concrete initiatieven door de
woningcorporaties worden ontwikkeld die door deze woningcorporaties worden voorgelegd aan Aw
en WSW. Een eerste globale inventarisatie en overzicht van de impact van enkele mogelijke
initiatieven op hoofdlijnen is opgenomen in hoofdstuk 4 en bijlage I van dit rapport.
3III. Impact en risico’s voor de gemeente
De impact van de inzet van financieringsmogelijkheden zal afhangen van de concrete initiatieven die
door de gemeente zullen worden gekozen. Een eerste globale inventarisatie en overzicht van de
impact van enkele mogelijke initiatieven op hoofdlijnen is opgenomen in hoofdstuk 4 en bijlage I van
dit rapport.
4Voorwoord
Met de onderzoeksopdracht van de gemeente Amsterdam – in navolging van de
samenwerkingsafspraken 2020 -2023 - bereikte ons een vraagstelling gericht op het bieden van
oplossingen om de tekorten aan betaalbare huurwoningen in Amsterdam aan te pakken. Bij het
uitvoeren van onze inventarisatie konden wij rekenen op veel bereidheid vanuit de Amsterdamse
woningcorporaties om inzicht te bieden in hun dagelijkse omstandigheden en hun missie, te
reflecteren op onze gedachten en overwegingen en mee te denken over mogelijke
oplossingsrichtingen.
We werden tijdens het uitvoeren van het onderzoek geconfronteerd met verwondering over de
vraagstelling. Zo werden er – overigens niet vanuit betrokken woningcorporaties, onze opdracht
kwam immers voort uit de samenwerkingsafspraken - kanttekeningen gezet bij het beeld dat de
vraagstelling bij sommigen opriep, namelijk dat het bestaande stelsel van financieringsmogelijkheden
voor de woningcorporaties onvoldoende mogelijkheden zou bieden. Ook het voornemen dat
woningcorporaties zich – gegeven de omvang van de opgave in sociale huisvesting en de intentie van
wet- en regelgeving voor de woningcorporaties – zouden richten op het realiseren van een flinke
opgave in het segment van middeldure huurwoningen riep reacties op.
We hebben er nadrukkelijk voor gekozen om ook de reis die we maakten om te komen tot dit
onderzoeksrapport vast te leggen. Het onderzoeksrapport is hiermee wat breder geworden dan de
oorspronkelijke vraagstelling impliceert en beperkt zich dus niet tot het louter inventariseren en
vermelden van mogelijke financieringsinstrumenten die de gemeente aan de woningcorporaties ter
beschikking kan stellen. Oplossingen kunnen naar onze mening gevonden worden door open en
zonder terughoudendheid kennis te nemen van de uitgangspositie van alle betrokken partijen en
vervolgens vanuit samenwerking en kracht oplossingsrichtingen om te zetten in concrete
maatregelen.
Graag bedanken wij de vertegenwoordigers van de drie woningcorporaties die zijn gesproken, de
Amsterdamse Federatie van Woningcorporaties en de gemeente Amsterdam voor de medewerking
die wij bij het uitvoeren van ons onderzoek mochten ondervinden.
Zoetermeer, 25 november 2020
Vanberkel Professionals
5Inhoudsopgave
Managementsamenvatting .................................................................................................................................... 2
Voorwoord .............................................................................................................................................................. 5
Inleiding ................................................................................................................................................................... 7
Hoofdstuk 1 Opdracht en hierbij gehanteerde aanpak ..................................................................................... 8
Hoofdstuk 2 Betrokken partijen ...................................................................................................................... 11
Hoofdstuk 3 De inventarisatiefase van het onderzoek .................................................................................... 14
Hoofdstuk 4 Mogelijke oplossingsrichtingen ................................................................................................... 21
Hoofdstuk 5 Beschouwing uitkomsten, conclusies en adviezen voor het vervolg ........................................... 30
Bijlage I Inventarisatiematrix alternatieven .................................................................................................. 34
Bijlage II Begrippen en afkortingen ................................................................................................................ 41
6Inleiding
Met de uitkomsten van het onderzoek opgaven en middelen (juli 2020) staan de financiën van de
woningcorporaties – en dan vooral het op afzienbare termijn knellen ervan – flink in de
belangstelling.
De uitgangspositie van de woningcorporatie is de afgelopen jaren dan ook ingrijpend veranderd. De
opgaven die aan de woningcorporaties worden gesteld nemen, met een beoogde aanzienlijke groei
van het bouwvolume en verduurzaming van de bestaande woningen, kort gezegd sterk toe terwijl de
woningcorporaties te maken hebben met sterk toegenomen uitgaven en slechts beperkte
mogelijkheden om de huren te verhogen.
Ook binnen de gemeente Amsterdam speelt bovenstaande situatie, maar deze is toch nog wat
complexer dan het landelijke beeld. In de samenwerkingsafspraken 2020-2023 heeft de gemeente
daarom het voornemen opgenomen om te bezien met welke alternatieve
financieringsmogelijkheden de gemeente de woningcorporaties kan ondersteunen.
Dit rapport is het resultaat van een inventarisatie naar alternatieve financieringsmogelijkheden voor
woningcorporaties. Het onderzoek is uitgevoerd in opdracht van de gemeente Amsterdam, in het
verlengde van het voornemen zoals vastgelegd in de samenwerkingsafspraken.
Het onderzoek heeft niet het karakter gehad van een zuiver bureau-onderzoek met als resultaat een
lijst met mogelijke opties. Nadrukkelijk is de afstemming met een selectie van woningcorporaties, de
Amsterdamse Federatie van Woningcorporaties en diverse afdelingen van de gemeente opgezocht
om het speelveld goed in beeld te hebben en de visie van betrokkenen te vernemen ten aanzien van
de mogelijkheden.
Deze aanpak blijkt ook uit de opbouw van het rapport. In hoofdstuk 1 wordt onze opdracht
beschreven en vindt hierop een nadere beschouwing plaats. Hoofdstuk 2 behandelt de partijen die
aan zet zijn bij het realiseren van de samenwerkingsafspraken en schetst hierbij een beeld van de
omgeving van deze partijen. De eerste inventarisatie van resultaten uit ons onderzoek is opgenomen
in hoofdstuk 3. Mogelijke passende alternatieve opties worden een hoofdstuk verder beschreven en
geanalyseerd gezien de vraagstelling van het onderzoek. In hoofdstuk 5 is de algemene conclusie
opgenomen en zijn adviezen gegeven voor een mogelijk vervolg na deze inventarisatie.
7Hoofdstuk 1 Opdracht en hierbij gehanteerde aanpak
Aanleiding voor het onderzoek
De afdeling Wonen van de gemeente Amsterdam werkt samen met de woningcorporaties in het
werkgebied Amsterdam. Ook zijn betrokken de onderdelen Dienst Middelen en Control (onderdelen
Treasury en Control), afdeling Grond en Ontwikkeling en afdeling Ruimte en Duurzaamheid.
De woningcorporaties zijn georganiseerd via de Amsterdamse Federatie van Woningcorporaties
(hierna: AFWC).
In de Samenwerkingsafspraken 2020 t/m 2023 tussen gemeente Amsterdam, woningcorporaties en
huurders is in afspraak 28 en 1-e vastgelegd dat er een verkenning zal worden gedaan naar een
alternatieve financieringsfaciliteit door de gemeente, als volgt:
Afspraak 28. Vergroten investeringscapaciteit:
“Corporaties, gemeente en huurderskoepels onderzoeken hoe de gemeente een verdere bijdrage kan
leveren aan de investeringscapaciteit van de corporaties. Hiervoor verkennen de partijen de
mogelijkheden voor een alternatieve financieringsfaciliteit door de gemeente en het wegnemen van
belemmeringen op de investeringscapaciteit voor middel dure huur vanuit de Niet-Daeb-tak.
De corporaties en de gemeente bespreken deze financieringsfaciliteit en het investeren vanuit Niet-
Daeb gezamenlijk met het WSW.
De gemeente is eventueel bereid om in afwijking van de eigen gemeentelijke kaders middelen ter
beschikking te stellen om de omvang van de voorraad sociale en middel dure huurwoningen te
vergroten.’
Afspraak 1-e biedt verdere achtergrond voor deze verkenning.
‘Gezamenlijk onderzoeken we alternatieve financiële constructies om minder sociale huurwoningen te
verkopen en toch dezelfde groei van de sociale huurvoorraad te kunnen realiseren.’
Bij de bespreking van de Samenwerkingsafspraken in de gemeenteraad op 27 november 2019 is
motie 1990 met de volgende inhoud aangenomen:
‘Op korte termijn een inventarisatie te maken van alternatieve financieringsconstructies met een
hoofdrol voor de gemeente en deze na overleg met woningcorporaties vóór 1 juli 2020 voor te leggen
aan de Waarborgfonds Sociale Woningbouw voor een reactie.”
8Onderzoeksopdracht: vraagstelling en randvoorwaarden
Naar aanleiding van uw opdracht om de hierboven genoemde verkenning uit te voeren ontvingen wij
van u de volgende vraagstelling en randvoorwaarden:
“De verkenning naar een alternatieve financieringsfaciliteit door de gemeente bestaat uit 3
deelvragen:
I. Welke mogelijkheden / vormen heeft de gemeente Amsterdam om alternatieve
financieringsconstructies aan te bieden aan woningcorporaties?
De focus van deze onderzoeksvraag ligt op de inzet van financiële instrumenten.
Een verkenning naar bijstelling van inhoudelijke ambities of het erfpachtinstrumentarium behoren
niet tot de vraagstelling. Hierover zijn reeds afspraken gemaakt in de samenwerkingsafspraken.
II. Wat is de (verwachte) impact van deze maatregelen voor corporaties, hoe sluit dit aan bij hun
werkwijze en welke ruimte is er vanuit de (financiële) regelgeving vanuit het toezichts-perspectief en
het borgingsperspectief? De corporaties worden betrokken bij het onderzoeken van deze vraag.
III. Wat is de impact / risico’s van de oplossingsrichtingen op de gemeentebegroting, balans en de
schuldpositie van de gemeente?”.
In aanvulling op uw vraagstelling heeft u aangegeven dat het vraagstuk van de alternatieve
financieringsfaciliteit zowel de DAEB als de niet-DAEB betreft. Ook heeft u aangegeven
mogelijkheden onderzocht te willen zien om de verkoop van DAEB-bezit door woningcorporaties te
beperken.
Gehanteerde aanpak bij het onderzoek
De kwestie van de alternatieve financieringsfaciliteit door de gemeente Amsterdam betreft een
complex vraagstuk.
Gezien het belang van de tot de vraagstelling leidende problematiek en de – gezien de stand van
wet- en regelgeving te verwachten aandachtspunten – hebben wij er in ons plan van aanpak voor
gekozen om de verkenning van begin af aan breed aan te vliegen. Onze doelstelling hierbij was om in
de verkenning zicht te kunnen bieden op werkende en door betrokken partijen gedragen
oplossingsrichtingen.
Bij de uitvoering van het onderzoek zijn gesprekken gevoerd met vertegenwoordigers van de
gemeente Amsterdam, de AFWC, drie woningcorporaties en sectorinstituten als de toezichthouder
van de woningcorporaties (Autoriteit woningcorporaties; hierna Aw) en het Waarborgfonds Sociale
Woningbouw (hierna: WSW). De drie woningcorporaties (De Key, Eigen Haard en Ymere) zijn
geselecteerd gezien de verscheidenheid in financiële positie en strategie, en dat na discussie met ons
door de opdrachtgever. De gesprekken met de drie woningcorporaties, AFWC en de gemeente
vonden plaats met het doel zicht te krijgen op de belangen en achtergronden van deze partijen, de
mogelijke behoeften van de woningcorporaties en –binnen de kaders van ons onderzoek - de
mogelijkheden om hierin te voorzien. Na de gesprekken resulteerde een inventarisatie van diverse
maatregelen, die uiteindelijk op grond van de scope van de onderzoeksopdracht is teruggebracht tot
9tien mogelijke oplossingsrichtingen. Deze uit dit afwegingsproces overblijvende opties zijn vervolgens
uitgewerkt op de drie aspecten uit de opdracht, waarna deze zijn voorgelegd aan de opdrachtgever,
AFWC en de sectorinstituten Aw en WSW. Doelstelling hierbij was om draagvlak te creëren en zicht
te krijgen op het vervolgtraject als vanuit de gemeente Amsterdam besloten zou worden om op
grond van de in kaart gebrachte alternatieven concrete initiatieven in gang te zetten. Tegelijk is de
hogere wet- en regelgeving die voor gemeenten gelden in beschouwing genomen.
10Hoofdstuk 2 Betrokken partijen
Taken en rolverdeling
In Nederland zijn de woningcorporaties (officiële benaming: Toegelaten Instellingen
Volkshuisvesting) belast met het huisvesten van doelgroepen die niet of moeilijk zelfstandig in hun
eigen huisvesting kunnen voorzien. Belangrijke taken van de woningcorporaties zijn het verhuren,
onderhouden, exploiteren van woningen en het realiseren van nieuwe huurwoningen voor de
doelgroep. Woningcorporaties is er veel aan gelegen om ervoor te zorgen dat de woningen die zij
aanbieden steeds aansluiten bij de wensen van de doelgroep en ook voor toekomstige huurders uit
de doelgroep aantrekkelijk zijn.
In de gemeente Amsterdam zijn diverse woningcorporaties werkzaam. Bij de belangenvereniging
AFWC, zijn negen woningcorporaties die werkzaam zijn in Amsterdam, aangesloten. De meeste van
die woningcorporaties zijn ook in andere gemeenten actief en enkelen richten zich op een
focusgroep. Om te waarborgen dat de inspanningen van de woningcorporaties aansluiten bij de
ontwikkelingen op de lokale omstandigheden en het gemeentelijk beleid, maken woningcorporaties
en gemeenten de zogenaamde prestatieafspraken die voor een bepaalde periode gelden. De AFWC is
een belangrijke partij in het overleg tussen de gemeente Amsterdam en de woningcorporaties die
werkzaam zijn in de gemeente Amsterdam en de Metropoolregio Amsterdam (hierna: MRA) en heeft
een voortrekkersrol bij het maken van prestatieafspraken.
De gemeenten hebben een woningbouwopgave van het Rijk gekregen. Daarnaast kan een gemeente
aanvullend beleid formuleren. Dat aanvullende beleid kan betrekking hebben op het volume en ook
op focusgroepen. De gemeenten hebben immers een taak en verantwoordelijkheid in het faciliteren
en stimuleren van de volkshuisvesting.
2.1 Gemeente Amsterdam
Wet- en regelgeving
Gemeenten zijn bij de uitvoering van hun taken gebonden aan specifieke wet- en regelgeving. In het
kader van dit onderzoek zijn vooral de nationale Wet- en regelgeving m.b.t. gemeentefinanciën in
brede zin van belang, zoals Gemeentewet, BBV, Fido en Bldo. Daarnaast is er de Nationale wetgeving
die uit EU-regelgeving voortvloeit, hier vooral de Wet Markt & Overheid en de Aanbestedingswet.
Tot slot is er het algemene Europees staatssteunverbod, wat is neergelegd in art. 107 lid 1 Verdrag
betreffende de werking van de Europese Unie (VWEU).
Het is hier belangrijk om in ogenschouw te houden dat de wetgeving die uit EU-regelgeving
voortvloeit hardheidsclausules bevat. De EU realiseert zich immers dat generieke wet- en regelgeving
regionaal ongewenste en onwenselijke gevolgen kan hebben.
Zo horen voorgenomen afwijkingen van het algemene Europese staatssteunverbod vooraf aan het
kenniscentrum Europa Decentraal voorgelegd te worden. Over afwijkingen van de Aanbestedingswet
hoort vooraf gemotiveerd besloten te worden, en dat door het bevoegd orgaan, het college van
Burgemeester en Wethouders.
112.2 De woningcorporaties
Wet- en regelgeving
Ook de woningcorporaties zijn bij de uitvoering van hun taken gebonden aan specifieke wet- en
regelgeving. In het kader van dit onderzoek zijn vooral de Woningwet 2015 en de daarbij horende
regelingen (RTiV) en uitvoeringsbesluiten (BTiV) relevant. Basisgedachte van deze wet- en
regelgeving is dat woningcorporaties zich richten op het aanbieden van zogenaamde diensten van
algemeen economisch belang (DAEB), namelijk het verhuren van woningen aan mensen die niet of
moeilijk zelfstandig in hun behoefte aan woonruimte kunnen voorzien.
Aan het verrichten van activiteiten buiten het DAEB-segment, zoals het exploiteren van middeldure
huurwoningen (woningen met een maandelijkse huur tussen € 737,14 en ca. € 1.000) stellen wet- en
regelgeving stringente eisen. Bij het formuleren van wet- en regelgeving is namelijk het uitgangspunt
geweest dat zogenaamde niet-DAEB activiteiten door marktpartijen zouden moeten worden
opgepakt. Het wordt woningcorporaties in beginsel uitsluitend toegestaan om activiteiten in het niet-
DAEB segment te verrichten als kan worden aangetoond dat geen marktpartij bereid is om de
desbetreffende activiteit op te pakken.
Staatssteun is toegestaan voor DAEB-activiteiten, doch binnen kaders. Van de meer commerciële
activiteiten wordt verwacht dat deze zelfstandig levensvatbaar zijn.
Wet- en regelgeving verplichten woningcorporaties om hun DAEB en hun niet-DAEB activiteiten in
hun bedrijfsvoering afgescheiden van elkaar te houden en afzonderlijk verslag uit te brengen over de
met beide takken behaalde resultaten. Uitgangspunt bij deze scheiding is om weglek van
maatschappelijk vermogen (vanuit de DAEB-tak) te voorkomen. Het is woningcorporaties, sinds de
DAEB en niet-DAEB activiteiten enkele jaren geleden van elkaar zijn gescheiden, via door de
toezichthouder goedgekeurde scheidingsvoorstellen, niet meer toegestaan om vanuit de DAEB-tak
vermogen te verstrekken aan de niet-DAEB-tak.
Toezicht
Met de invoering van de Woningwet in 2015 is het toezicht op de woningcorporaties ondergebracht
bij de Aw, onderdeel van de Inspectie voor de Leefomgeving en Transport. Inspecteurs van de Aw zijn
belast met het toezicht op de woningcorporaties. Daarnaast is ook het verlenen van vergunningen
aan woningcorporaties bij de Aw ondergebracht. Vergunningverlening kan in het kader van deze
rapportage aan de orde zijn als woningcorporaties voornemens zijn om:
a. activiteiten te verrichten in het zogenaamde niet-DAEB segment van de woningmarkt;
b. beheer en onderhoudstaken voor een andere entiteit te verzorgen;
c. dochtervennootschappen (zogenaamde verbindingen) op te richten.
Het toezicht van de Aw richt zich zowel op de DAEB als de niet-DAEB-tak van de woningcorporaties.
Financiering
Voor de financiering van hun activiteiten in het DAEB-segment kunnen woningcorporaties gebruik
maken van het borgingsstelsel van het WSW. In de praktijk levert dit de woningcorporaties voordelen
op in de vorm van een lagere rentevoet voor via het WSW afgesloten leningen. Teneinde over
voldoende zekerheid te beschikken dienen aangesloten woningcorporaties aan het WSW volmachten
af te geven, op grond waarvan door het WSW hypotheek gevestigd kan worden op het bezit van de
12woningcorporaties. Het borgingsstelsel voorziet in een achtervangconstructie waarbij
woningcorporaties borg staan voor elkaars leningen en gemeenten, waaronder de gemeente
Amsterdam, als achtervang fungeren.
Aangezien het gebruik maken van het borgingsstelsel van het WSW aangemerkt wordt als het
aanspraak maken op staatssteun, dient de niet-DAEB-tak gebruik te maken van financiering via
commerciële aanbieders. Voor de niet-DAEB-tak kan dus geen aanspraak worden gemaakt op het
borgingsstelsel via het WSW.
WSW en Aw houden toezicht op de de woningcorporaties. Dit wordt gezamenlijk, aan de hand van
een hiervoor vastgesteld gezamenlijk toezichtskader uitgevoerd. In aanvulling op dit gezamenlijk
toezichtskader is begin 2020 nog een financieel kader vastgesteld waarin onder meer de normen aan
de hand waarvan het WSW de financiële stabiliteit van woningcorporaties beoordeelt, worden
gedefinieerd en hiervoor streefwaarden worden gegeven. In dit kader is het van belang om hier aan
te duiden dat de normen voor financiële stabiliteit, niet zoals bij commerciële vastgoedbeleggers,
gebaseerd zijn op een marktwaardering van hun bezit, maar dat in plaats hiervan een lagere waarde,
de beleidswaarde, het uitgangspunt is. Op deze wijze wordt recht gedaan aan de volkshuisvestelijke
missie van de woningcorporaties om huisvesting te bieden aan kwetsbare groepen.
Het toezicht van het WSW richt zich net als bij de Aw op zowel de DAEB- als de niet-DAEB-tak van de
woningcorporaties. Beiden kijken dus naar de woningcorporatie als geheel.
13Hoofdstuk 3 De inventarisatiefase van het onderzoek
3.1 Doorlopen proces
De verkenningsopdracht van de gemeente Amsterdam betreft een complex vraagstuk. Het
aanbieden van financieringsfaciliteiten aan woningcorporaties door gemeenten is, behoudens de
achtervangfaciliteit in het kader van het borgingsstelsel van het WSW, onontgonnen gebied en
daarom bijzonder.
Doel van de door ons gekozen aanpak was om de uitkomsten van het onderzoek zoveel mogelijk te
laten aansluiten op de dagelijkse praktijk van de woningcorporaties door knelpunten te signaleren en
nadrukkelijk de behoeften van de woningcorporaties te onderzoeken en hun mogelijke
oplossingenrichtingen mee te wegen. Onze onderzoeksaanpak is dus breder geweest dan uitsluitend
het inventariseren van mogelijke financieringsinstrumenten die door de gemeente kunnen worden
ingezet.
Als gevolg van deze aanpak hadden de resultaten uit de inventarisatie, door ons hierna aangemerkt
als “mogelijke maatregelen”, dan ook betrekking op meer terreinen dan uitsluitend alternatieve
financieringsmogelijkheden vanuit de gemeente. Dit riep gedurende de verwerking van de resultaten
de behoefte op om afwegingen te maken over de toepasbaarheid van de maatregelen in het kader
van het onderzoek. Via een afwegingskader, dat in dit hoofdstuk is beschreven, zijn uit de
maatregelen die alternatieven afgeleid die passend zijn in het kader van de vraagstelling van het
onderzoek en deze zijn in het hiernavolgende hoofdstuk als mogelijke financierings- alternatieven
gepresenteerd en nader uitgewerkt.
Het voeren van gesprekken met de selectie van de Amsterdamse woningcorporaties, de AFWC en
vertegenwoordigers van de gemeente Amsterdam heeft plaatsgevonden aan de hand van vooraf
opgestelde vragenlijsten en de resultaten van een brainstormsessie tussen opdrachtgever en
opdrachtnemer over mogelijke financieringsalternatieven.
De samenwerking met de AFWC, met de drie woningcorporaties en de gemeente Amsterdam verliep
steeds in een constructieve en open sfeer. Vanuit de AFWC en de drie woningcorporaties
ondervonden we alle medewerking en de bereidheid om in alle fasen van het onderzoek mee te
denken en informatie te verschaffen. Via wekelijkse voortgangsgesprekken werd de opdrachtgever
van de vorderingen in het onderzoek geïnformeerd en werden dilemma’s en afwegingen besproken.
3.2 Bevindingen inventarisatie op hoofdlijnen
Vanuit de vraagstelling van het onderzoek kan worden afgeleid dat de gemeente Amsterdam– in
aanvulling op de samenwerkingsafspraken 2020 -2023 tussen de gemeente Amsterdam en de
woningcorporaties die in november 2019 zijn ondertekend - de volgende resultaten nastreeft waar
de verstrekking van alternatieve financieringsfaciliteiten vanuit de gemeente aan de
woningcorporaties aan zou moeten bijdragen:
1. Groei en snellere ontwikkeling van het bestand van sociale huurwoningen (DAEB);
2. Groei en snellere ontwikkeling van het bestand van middel dure huurwoningen (niet-DAEB);
3. Tegengaan van de verkoop van sociale (DAEB) en middel dure huurwoningen (niet-DAEB)
door woningcorporaties.
14In de inventarisatiefase is ervoor gekozen om voor de overzichtelijkheid en een helder onderscheid
bovenstaande driedeling te hanteren voor het groeperen van de voorlopige resultaten. Het
terugbrengen van de resultaten van het gehele onderzoek naar de drie onderzoeksvragen heeft na
afronding van het onderzoek plaatsgevonden en is weergegeven in hoofdstuk 5 van dit rapport.
Vanuit de inventarisatiefase kwamen wij, tot de volgende bevindingen op hoofdlijnen:
1. Voor de DAEB-tak beschikken de woningcorporaties, met het borgingsstelstel via het
Waarborgfonds Sociale Woningbouw (WSW) over een passend en toereikend
instrumentarium voor hun financiering. De mogelijkheden om financieringsmiddelen aan te
trekken kennen grenzen:
a. het maximum waarvoor de gemeente Amsterdam achtervang (= garantstelling) beschikbaar
stelt.
b. de generieke normstellingen vanuit het kader dat door het toezicht op de sector vanuit het
waarborgen van de financiële continuïteit van woningcorporaties wordt gehanteerd;
c. individuele borgingsplafonds die door WSW voor corporaties afzonderlijk worden
vastgesteld.
2. Een aantal woningcorporaties voorziet vanuit verkoop van vastgoed (DAEB, middel dure huur
en overig niet-DAEB bezit) in de voor de investeringen benodigde inkomende kasstromen. De
verkoop van DAEB en middeldure huurwoningen staat op gespannen voet met
resultaatgebied 3.
3. Ten aanzien van de niet-DAEB tak is sprake van wisselende ambities en activiteiten van de
woningcorporaties. Hierbij speelt dat de woningcorporaties, sinds de instelling van de
Woningwet in 2015, gebonden zijn aan stringente regelgeving die gericht is om initiatieven
qua financiering en ontwikkeling in het niet-DAEB-segment van de woningmarkt voor te
behouden aan marktpartijen. Mogelijkheden voor de gemeente Amsterdam om
financieringsfaciliteiten aan te bieden binnen het niet-DAEB segment lijken in eerste aanleg
ruimer dan in het -DAEB-segment, maar dergelijke financieringsfaciliteiten dienen
aantrekkelijkheid te hebben ten opzichte van het aanbod van marktpartijen. Echter: de uit
wet- en regelgeving blijkende begrenzingen van het werkgebied van woningcorporaties en
hun eigen doelstellingen lijken in eerste aanleg meer bepalend voor de inzet van de
woningcorporaties in dit segment dan een gebrek aan financieringsmogelijkheden.
4. Ten aanzien van verkopen van bezit is de conclusie dat deze voor enkele woningcorporaties
in het Amsterdamse werkgebied de voor de investeringen benodigde inkomende kasstromen
verschaffen. Anderzijds verkopen woningcorporaties ook bezit vanuit andere motieven zoals
het realiseren van gemengde buurten, het realiseren van een betere aansluiting van het
aanbod van woningen op de vraag van de doelgroep en het afstoten van vastgoed dat niet tot
de core business behoort. Verkopen van bezit is aldus voor woningcorporaties een onmisbaar
onderdeel van hun strategie.
15Ten aanzien van de samenwerkingsafspraken 2020 -2023 hebben wij vernomen dat het aanbod van
de woningcorporaties, in opdracht van de gemeente, door het bureau Ortec bij wijze van second
opinion is onderzocht en dat geconcludeerd is dat woningcorporaties de juiste cijfers hebben
aangeleverd en zij met hun deel van de samenwerkingsafspraken een passend bod hebben
uitgebracht. Wij hebben verzocht om inzage in dit rapport, maar hebben vernomen dat de inhoud
van dit rapport als vertrouwelijk is aangemerkt, waardoor wij er geen kennis van konden nemen.
3.3 Uitgangssituatie woningcorporaties
Het ambitieniveau van de gemeente Amsterdam gaat verder dan de prestatieniveaus die zijn
vastgelegd in de samenwerkingsafspraken. Op grond hiervan is bij de gemeente Amsterdam de
overweging opgekomen om de woningcorporaties te ondersteunen met een alternatieve
financieringsfaciliteit, hetgeen ook is vastgelegd in de samenwerkingsafspraken.
In de gesprekken met de AFWC en de selectie van Amsterdamse woningcorporaties is aangegeven
dat de woningcorporaties, gezien de actuele situatie, tegen hun grenzen gaan aanlopen en dat er
druk ligt op hun investeringsmogelijkheden in de toekomst. De korte conclusie is dat meer niet kan,
maar anders wel.
Het onderzoek dat de regering naar aanleiding van de motie Ronnes, opgave en middelen juli 2020,
heeft uitgevoerd met de vraag hoe bereikt kan worden dat woningcorporaties op de korte en lange
termijn hun maatschappelijke opgaven in voldoende mate kunnen oppakken, bevestigt dit beeld. De
conclusie van dit onderzoek (rapportagedatum 3 juli jl.) is dat de woningcorporaties over
onvoldoende middelen beschikken om alle maatschappelijke opgaven tot en met 2035 op te pakken.
Uit het rapport blijkt dat in de MRA vanaf 2025 de opgave gaat vastlopen op de beschikbare
middelen bij de woningcorporaties. In de volgende paragraaf wordt meer in detail ingegaan op de
uitgangssituatie bij de Amsterdamse woningcorporaties. De weergave is gebaseerd op de met de
woningcorporaties gevoerde gesprekken.
3.4 Gesignaleerde knelpunten en gevolgen
Bij de gesprekken met de drie woningcorporaties en de AFWC is ingegaan op belangrijke
onderwerpen die in het kader van hun bedrijfsvoering aan de orde zijn. Hieronder is – bullitgewijs –
een opsomming gegeven van belangrijke overwegingen die door de woningcorporaties en AFWC zijn
genoemd.
16Groei en snellere ontwikkeling van het bestand van sociale huurwoningen
(DAEB)
Gesignaleerde knelpunten:
a. Grenzen aan de borgingsplafonds bij woningcorporaties vanuit het WSW beperken
investeringsmogelijkheden
b. Verplicht aanhouden van liquiditeitsbuffers door woningcorporaties beperken vrij ter
beschikking staande kasstromen
c. Hoog aandeel gemeentelijke en waterschapsbelastingen en landelijke heffingen en
belastingen, wat een hoge en steeds stijgende uitgaande kasstroom bij woningcorporaties
geeft
d. Snelgroeiende waarde vastgoed die als grondslag geldt voor een aantal heffingen en
belastingen
e. Doorlooptijd bij aanbieden erfpachtvoorstellen en afwikkeling grondruil bij herontwikkeling
wordt als relatief lang ervaren
f. De huuropbrengsten stijgen minder snel dan een belangrijk deel van de bedrijfskosten
g. De duurzaamheidsambities van de overheden overtreffen de mogelijkheden van de
woningcorporaties en concurreren met keuzes voor uitgaven voor nieuwbouw en
onderhoud.
Gevolgen van die knelpunten:
1. Planbaarheid van nieuwbouw vermindert, investeringen in nieuwbouw krijgen een langer
dan geplande en gewenste tijdshorizon
2. Woningcorporaties verkopen bezit om financiële ruimte te creëren voor investeringen in
bestaand bezit en nieuwbouw
3. Woningcorporaties zijn gezien de beperkte financiële middelen gedwongen om keuzes te
maken bij de besteding van hun middelen. Duurzaamheidsinvesteringen blijven achter bij de
ambities van de overheid
4. Sterke toename van kosten OZB, waterschapslasten en verhuurderheffing, door snel
stijgende WOZ-waarden en stijgende tarieven
5. Liquiditeitsbuffers werken nadelig uit op de investeringsruimte van woningcorporaties
6. Operationele kasstroom woningcorporaties wordt sterk negatief beïnvloed door relatief
hoog niveau vaste lasten en sterk stijgende tendens hiervan.
17Groei en snellere ontwikkeling van het bestand van middel dure
huurwoningen (niet-DAEB)
Gesignaleerde knelpunten:
a. Wetgeving is ingericht op bouw in niet-DAEB segment door de markt, maar die pakt dit
minder en anders op dan gewenst.
b. Hoog aandeel gemeentelijke en waterschapsbelastingen en landelijke heffingen en
belastingen
c. Groot verschil grondprijs tussen DAEB-segment en segment middel dure huur
d. Snelgroeiende waarde vastgoed
e. Doorlooptijd bij aanbieden erfpachtvoorstellen en afwikkeling grondruil bij herontwikkeling
wordt als relatief lang ervaren
f. De duurzaamheidsambities van de overheden overtreffen de mogelijkheden van de
woningcorporaties en concurreren met uitgaven voor nieuwbouw en onderhoud.
Gevolgen van die knelpunten:
1. Investeringen in nieuwbouw krijgen een langer dan wenselijke tijdshorizon
2. Planbaarheid nieuwbouw vermindert
3. Hogere onrendabele top op de investeringen in nieuwbouw middelduur dan bij nieuwbouw
sociale huur
4. Verkopen van bezit door woningcorporaties om financiële ruimte) te vinden voor
nieuwbouw
5. Duurzaamheidsinvesteringen blijven achter bij de ambitie van de overheid
6. Sterke groei kosten OZB, waterschapslasten en verhuurdersheffing vanwege sterk stijgende
WOZ-waarde
7. Operationele kasstroom woningcorporaties wordt beperkt door hoog niveau vaste lasten
Tegengaan verkoop van sociale en middel dure huurwoningen door
woningcorporaties (DAEB en niet-DAEB)
Gesignaleerde knelpunten:
a. Toename verhuur (DAEB en middel dure huur) gaat minder snel dan gewenst
b. Corporaties hanteren verkoop van bezit in het kader van het genereren van financiële
middelen om te kunnen investeren
c. Corporaties hanteren verkoop van bezit vanwege andere doelstellingen van beleid,
bijvoorbeeld het bereiken van gemengde buurten en het afstoten van woningen met minder
gewenste bezitskenmerken gegeven hun strategie.
18Gevolgen van die knelpunten:
1. Huur wijzigt in koop, geen beschikkingsmacht meer over verkochte eenheden
2. Voorraad huurwoningen (DAEB en niet-DAEB) valt lager uit dan door de gemeente gewenst
3. Woningcorporaties krijgen via verkoop van bezit meer financiële armslag voor nieuwbouw en
duurzaamheidsmaatregelen, zowel in liquiditeit als balanswaarde
4. Woningcorporaties bereiken via verkopen van bezit verscheidenheid in wijken, met positief
effect op leefbaarheid
5. Mogelijk versnippering van bezit
3.5 Inventarisatie mogelijke maatregelen
De inventarisatiefase leverde een aantal potentiële maatregelen op die (deels) een oplossing zouden
kunnen vormen voor de door de woningcorporaties aangegeven knelpunten.
Deze maatregelen bieden inzicht in de dagelijkse praktijk van de woningcorporaties, waarmee een
eerste indruk wordt verkregen in de passendheid en toepasbaarheid van het voornemen van de
gemeente om te voorzien in alternatieve financieringsfaciliteiten voor de woningcorporaties. De
inventarisatiematrix in bijlage I kan daarom ter illustratie en wellicht voor de gemeente ook ter
inspiratie dienen bij het ontwikkelen van initiatieven in de richting van de woningcorporaties, buiten
het bestek van de vraagstelling van het onderzoek.
3.6 Afwegingskader maatregelen
Van maatregelen naar mogelijke oplossingsrichtingen
Om te bewerkstelligen dat in de eindconclusie van het onderzoek uitsluitend maatregelen worden
behandeld die aansluiten op de vraagstelling, hebben we – in nauwe afstemming met de
opdrachtgever – die maatregelen geselecteerd die in het kader van de opdracht als een mogelijke
oplossingsrichting kunnen worden aangemerkt. Aanknopingspunten bij deze afweging zijn onder
meer gelegen in de scope die voorafgaand aan het onderzoek door de gemeente Amsterdam is
meegegeven en waarop tijdens de uitvoering van het onderzoek een verdere concretisering en
uitbreiding door de opdrachtgever is meegegeven in de vorm van een aantal randvoorwaarden. In
overleg met de opdrachtgever is besloten om de scope van het onderzoek ongewijzigd te laten.
Selectie van maatregelen voor uitwerking na de inventarisatiefase
Voor de beoordeling en de selectie van maatregelen die in het kader van de opdracht verder dienden
te worden uitgewerkt heeft aldus een beschouwing plaats gevonden, deels aan de hand van de scope
van het onderzoek. Bij de opdrachtverstrekking was hierin, zoals aangegeven bij de beschrijving
hiervan, voorzien. Gedurende de uitvoering van het onderzoek, met name als gevolg van het
inventariserende gesprek met de Wethouder Wonen, is de scope van het onderzoek echter
aangevuld en nader geconcretiseerd.
19Buiten verdere uitwerking zijn gevallen:
Op grond van de initieel bij opdrachtverstrekking meegegeven scope:
a. Maatregelen met een niet-financieringskarakter (deze zijn opgenomen in bijlage I bij dit
rapport);
b. Maatregelen die afwijkingen veronderstellen van het huidige erfpachtbeleid van de
gemeente Amsterdam.
c. Maatregelen die afwijkingen veronderstellen van het geformuleerde ambitieniveau van
de gemeente Amsterdam.
Op grond van tijdens het onderzoek meegegeven randvoorwaarden:
d. De optie van de oprichting van een gemeentelijk Woningbedrijf, deze optie was reeds
eerder binnen de gemeente verkend en onwenselijk bevonden;
e. Maatregelen die direct leiden tot aanzienlijke kosten en aldus druk veroorzaken op de
gemeentelijke begroting, dit onder meer in relatie met de COVID-19 effecten die druk
leggen op de gemeentelijke begroting;
f. Maatregelen die systeemaanpassingen m.b.t. WSW en Aw en aanpassingen in het
wettelijk kader veronderstellen;
g. Maatregelen die niet generiek voor alle woningcorporaties zijn geformuleerd,
bijvoorbeeld maatregelen die steunverlening vanuit de gemeente aan individuele
woningcorporaties veronderstellen.
En op grond van kader:
h. Maatregelen die financiële compensatie door de gemeente voor landelijke
overheidsmaatregelen biedt.
In het hoofdrapport (namelijk in hoofdstuk 4) zijn uitsluitend die maatregelen beschreven die in het
kader van de vraagstelling uitwerking behoefden. De resultaten van de inventarisatiefase zijn
integraal opgenomen in bijlage I van dit rapport.
In het volgende hoofdstuk (4) zijn oplossingsrichtingen in het kader van de vraagstelling opgenomen
en zijn de resultaten van het onderzoek na de inventarisatiefase weergegeven.
20Hoofdstuk 4 Mogelijke oplossingsrichtingen
De mogelijk haalbare oplossingen zijn hier uitgewerkt. In bijlage I zijn die nog eens compact
weergegeven. Hieronder is de nummering van de opties, zoals vastgelegd in bijlage I, aangehouden.
Uitwerking mogelijke oplossingsrichtingen
1. Mogelijke maatregelen ten aanzien van het DAEB-segment (sociale huurwoningen)
Optie 1.1: De gemeente verstrekt ongeborgde financiering aan woningcorporaties
Bij deze maatregel trekt de gemeente Amsterdam middelen aan die vervolgens rechtstreeks, dus
zonder tussenkomst van het WSW, worden doorgeleend aan de woningcorporaties. Aan de
verstrekking zou de voorwaarde moeten worden gekoppeld dat de financiering uitsluitend gebruikt
mag worden voor investeringen binnen het grondgebied van de gemeente Amsterdam, en zo tot
extra investeringen in DAEB in de gemeente Amsterdam leidt. Ook moet sprake zijn van verstrekking
tegen marktconforme voorwaarden en vanuit risico-oogpunt dient sprake te zijn van adequate
zekerheden die vanuit de woningcorporatie worden verstrekt.
Overwogen moet worden dat woningcorporaties ten behoeve van hun investeringen in het DAEB-
segment, via het WSW, geborgde middelen kunnen aantrekken tegen gunstige voorwaarden. Op
voorhand is niet duidelijk of de woningcorporaties in geval financiering vanuit de gemeente
Amsterdam plaatsvindt deze financiering tegen gunstiger voorwaarden kunnen verkrijgen dan bij
gebruik van financiering uitgaande van WSW-borging, ook omdat het hypotheekrecht bij WSW ligt.
Ons is tijdens het onderzoek gebleken dat – aan het geheel van Amsterdamse woningcorporaties,
individuele woningcorporaties daargelaten – naar verwachting voldoende borgingscapaciteit ter
beschikking staan om voor de investeringen in DAEB aanspraak te kunnen doen op door het WSW-
geborgde leningen, daarmee ligt het aanbieden van ongeborgde financiering in DAEB minder voor de
hand en lijkt dit niet in een behoefte te voorzien. Daarnaast dient te worden bedacht dat leningen
die verstrekt worden vanuit de gemeente Amsterdam, zoals alle overige leningen, meelopen bij de
beoordeling van de financiële positie van de woningcorporaties op grond van het financieel kader
zoals dat wordt gehanteerd door Aw en WSW en bij de beoordeling van de borgingscapaciteit
(inclusief vaststelling van de maximale borgingscapaciteit van € 3,5 mrd per corporatie). Naar
verwachting zullen vanuit toezichts- en borgingsperspectief geen bezwaren bestaan tegen
financieringen die verstrekt zijn door de gemeente Amsterdam. Financiering door de gemeente
Amsterdam zal, binnen de huidige werkwijze van woningcorporaties belangrijke gevolgen hebben
voor het onderpand van verstrekte financieringen. Het recht om hypotheekrecht te vestigen op
DAEB-bezit berust immers standaard bij het WSW via een door de woningcorporaties afgegeven
volmacht.
21Optie 1.2: De gemeente stelt zich garant voor financieringen die door derden aan
woningcorporaties worden verstrekt
De maatregel bestaat eruit dat de gemeente Amsterdam zich garant stelt voor de betaling van rente-
en aflossingsverplichtingen die voortvloeien uit door woningcorporaties met derde partijen
afgesloten financieringen.
Vanuit deze maatregel is, indien de financiering betrekking heeft op het DAEB-segment van de
woningmarkt, geen belangrijke impact te verwachten voor de werkwijze van de woningcorporaties,
dan wel vanuit wet- en regelgeving en toezichts- en borgingsperspectief. Garantstelling door
gemeenten, onder meer via generieke borgstelling, maakt nu al standaard deel uit van het
borgingsstelsel via WSW.
Als nadere uitwerking van deze maatregel kan worden overwogen om het plafond van € 8,6 miljard
voor achtervang door de gemeente Amsterdam in het kader van de overeenkomst met WSW nader
te onderzoeken, zodra hier aanleiding voor mocht bestaan. Wij hebben vernomen dat de frequentie
van overleg tussen gemeente en woningcorporaties over de achtervang inmiddels is verhoogd en nu
jaarlijks plaatsvindt.
Er wordt dan bovendien met één instrumentarium en toezichtregime gewerkt.
Optie 1.3: De gemeente verstrekt geborgde leningen aan woningcorporaties
Bij deze maatregel trekt de gemeente Amsterdam middelen aan die vervolgens, met inschakeling van
het WSW door betrokken woningcorporaties, worden doorgeleend aan de woningcorporaties. Aan
de verstrekking zou de voorwaarde moeten worden gekoppeld dat de financiering uitsluitend
gebruikt mag worden voor investeringen binnen het grondgebied van de gemeente Amsterdam, en
zo tot extra-investeringen in de gemeente Amsterdam leidt.
Vanuit deze maatregelen zijn, voor de werkwijze van de woningcorporaties en ook vanuit wet- en
regelgeving voor woningcorporaties, dan wel vanuit toezichthoudend en borgingsperspectief, naar
onze verwachting geen belangrijke belemmeringen te verwachten. Wel doet zich de vraag voor welk
probleem met deze maatregel wordt opgelost. Naar verwachting kunnen de in Amsterdam
werkzame woningcorporaties, binnen de aan hun toegekende borgingsruimte, beschikken over
voldoende financieringsmogelijkheden. Wel vormt de maximale borgingscapaciteit ad € 3,5 mrd voor
enkele woningcorporaties op korte termijn een knelpunt bij het aantrekken van financiering en zal
dit vanaf 2030, naar de inschatting van AFWC, voor meer woningcorporaties gaan gelden.
Rechtstreekse verstrekking van financiering door de gemeente aan woningcorporaties biedt in dit
kader geen oplossing, aangezien op een dergelijke financiering ook de gebruikelijke
randvoorwaarden uit het financiële kader zoals gehanteerd door Aw en WSW van toepassing zijn.
Overigens leidt verstrekking van een financiering aan een woningcorporatie niet automatisch tot een
uitbreiding van het aantal wooneenheden in DAEB aangezien de woningcorporaties ook
geconfronteerd worden met omvangrijke duurzaamheids- en renovatieopgaven ten aanzien van hun
woningbezit. Binnen de financiële mogelijkheden, die zoals hiervoor is opgemerkt niet onbegrensd
22zijn, zullen de woningcorporaties dus moeten balanceren om de opgaven die op hun af komen te
kunnen aanpakken.
Optie 1.8: De gemeente gaat zelfstandig huurwoningen ontwikkelen in DAEB/koopt huurwoningen
aan
Deze maatregel vraagt wel om financiering, doch betreft geen initiatief in het kader van het
verstrekken van financiering aan woningcorporaties. Wel kan, doordat de gemeente zelfstandig de
ontwikkeling van woningen in het DAEB-segment ter hand neemt, deze maatregel leiden tot een
directe bijdrage aan het gestelde doel om het aantal DAEB-woningen binnen de gemeente
Amsterdam uit te breiden. Deze maatregel leidt tot balansverlenging bij de gemeente, waardoor de
balansratio’s verslechteren. De huidige Woningwet biedt de mogelijkheid om als niet-Toegelaten
Instelling de ontwikkeling en exploitatie van sociale huurwoningen ter hand te nemen. Anders dan bij
bestaande dochterondernemingen van de gemeente zou binnen een hiervoor op te richten entiteit
geen sprake mogen zijn van resultaatmaximalisatie en dient gewaarborgd te zijn dat sprake is en
blijft van sociale huur van betrokken woningen.
De volgende varianten binnen deze optie zijn tijdens het onderzoek genoemd:
- Aankopen en doorleveren, gemeente koopt particuliere panden aan en levert die aan
woningcorporaties, die langzaam deze panden in eigendom krijgen. Dit model is in
Amsterdam in de jaren ‘80 en ‘90 van de vorige eeuw succesvol toegepast. Het vestigen van
een voorkeursrecht is daarbij een te hanteren middel;
- De gemeente participeert financieel in ontwikkelingen van commerciële derden,
transformaties, voor een deel van het verplichte sociale programma en leidt deze woningen
geleidelijk richting de woningcorporaties.
Maatschappelijk betekent deze maatregel een stap terug naar de tijd dat een gemeentelijk
woningbedrijf gebruikelijk was. Afweging en motivatie kan zijn dat de redenen die destijds een rol
speelden bij de verzelfstandiging van het gemeentelijk woningbedrijf nu minder spelen, dan wel een
lager belang kennen dan het realiseren van een extra uitbreiding van het aantal woningen in het
DAEB-segment, bovenop de uitbreiding die door de woningcorporaties wordt gerealiseerd.
Toepassing moet ook passend zijn in de langere termijnvisie van de gemeente. Betrokkenheid van de
woningcorporaties, in de vorm van het delen van kennis, bijvoorbeeld waar het gaat om
vraagstukken als duurzaamheid en het programma van eisen ten aanzien van te bouwen woningen,
lijkt noodzakelijk om een consequent kwaliteitsniveau van nieuwe sociale huurwoningen binnen de
gemeente te realiseren. Deze maatregel kan tot gevolg hebben dat belangentegenstellingen ontstaan
tussen woningcorporaties en de gemeente Amsterdam, aangezien realisatie van DAEB-bezit door de
gemeente tot gevolg kan hebben dat de woningcorporaties hun strategie moeten bijstellen op
aspecten als verjonging van hun bezit en het ontwikkelen van voldoende geschikte woningen voor de
(sub)doelgroep.
23Met dit initiatief hangt het vraagstuk samen hoe het beheer van de woningen wordt georganiseerd.
Dit gezien de uitgebreide en veelal gespecialiseerde eisen die hieraan bij DAEB-woningen worden
gesteld en de randvoorwaarde dat de gemeentelijke begroting niet mag worden belast. Dit lijkt de
opbouw van een nieuwe organisatie-eenheid voor de exploitatie van sociale huurwoningen binnen
het gemeenteapparaat uit te sluiten, al worden er ook huurpenningen ontvangen. Overwogen kan
worden om het beheer van de woningen uit te besteden aan woningcorporaties. Voor activiteiten
voor derden, waaronder het beheer van woningen in eigendom van gemeenten, dienen deze
toestemming te verkrijgen van toezichthouder Aw.
Aangezien deze maatregel geen betrekking heeft op het financieringsvolume van de
woningcorporaties, zijn vanuit het toezichts- en borgingsperspectief voor de woningcorporaties geen
belangrijke implicaties te verwachten.
Optie 1.9: De gemeente verstrekt leningen aan VVE’s in het kader van duurzaamheid
Deze maatregel heeft geen betrekking op het bieden van financieringsfaciliteiten aan
woningcorporaties en heeft het karakter van het recent geïntroduceerde initiatief om vanuit de
gemeente leningen te verstrekken aan wooncoöperaties. Wel kan deze maatregel een verlichting
betekenen van de uitgaven die door woningcorporaties in gemengde complexen moeten worden
gedaan in het kader van de duurzaamheidsopgave. Op voorhand is niet gegarandeerd dat de
vrijkomende kasstromen door de woningcorporaties zullen worden aangewend in het kader van het
realiseren van uitbreiding van hun DAEB-bezit en in de gemeente Amsterdam zullen worden besteed.
Aangezien deze maatregel uitsluitend ziet op het aandeel van de woningcorporaties in de
duurzaamheidsuitgaven binnen een VVE lijkt de financiële omvang van de besparing binnen het
totaal van de uitgaven van de woningcorporaties relatief beperkt. Voor de woningcorporaties zijn
geen consequenties vanuit wet- en regelgeving en het toezichts- en borgingsperspectief
voorzienbaar. De impact van deze maatregel voor de dagelijkse werkzaamheden bij de
woningcorporaties is beperkt.
2. Mogelijke maatregelen ten aanzien van het segment middeldure huurwoningen
Optie 2.1: De gemeente verstrekt ongeborgde financiering aan woningcorporaties
Bij deze maatregel trekt de gemeente Amsterdam middelen aan die worden doorgeleend aan de
woningcorporaties ten behoeve van hun investeringen in middeldure huurwoningen, dus het niet-
DAEB-segment. Aan de verstrekking zou de voorwaarde moeten worden gekoppeld dat de
financiering uitsluitend gebruikt mag worden voor investeringen binnen het grondgebied van de
gemeente Amsterdam.
In eerste aanleg lijkt voldoende aanbod aan financieringsmogelijkheden in niet-DAEB voor
woningcorporaties aanwezig te zijn. Financiering door de gemeente is aantrekkelijk als deze qua
voorwaarden positief uitpakt voor de woningcorporaties ten opzichte van aanbiedingen door
24marktpartijen. Wel spelen hier de Wet Markt & Overheid en de Staatssteunregels. Financiering door
de gemeente kan daarnaast een oplossing zijn in gevallen waarin marktpartijen niet bereid zijn om
financiering te bieden boven een vastgesteld percentage van de investeringssom. Belangrijkste
attentiepunt voor de gemeente bij deze maatregel is echter het voldoen aan het beginsel van “level
playing field”. Dit om te voorkomen dat een ongelijk speelveld wordt gecreëerd ten opzichte van
commerciële aanbieders van financieringen. Daarnaast dient te worden voorkomen dat een ongelijk
speelveld wordt gecreëerd ten opzichte van marktpartijen die niet-DAEB bezit willen ontwikkelen. De
gemeente zou beleid moeten ontwikkelen uitgaande van de motivatie dat het volkshuisvestelijk
belang in deze zwaarder dient te wegen dan het belang van de eventuele marktverstoring. Het
volkshuisvestelijk belang kan bijvoorbeeld gediend zijn met:
a. Meer middel dure huurwoningen die ook daadwerkelijk aan de doelgroep worden verhuurd.
b. Middel dure huurwoningen die langdurig die status houden en aan de doelgroep verhuurd
worden.
Dat concept-beleid en de uitvoeringsregelingen zouden vooraf ter toetsing aan Europa Decentraal
voorgelegd moeten worden.
Voor de woningcorporaties die reeds actief zijn in het niet-DAEB-segment van de woningmarkt lijkt
de impact op hun werkwijze gering. Hierbij dient te worden aangetekend dat de huidige wet- en
regelgeving sterk remmend werkt op het ontplooien van activiteiten door woningcorporaties in het
niet-DAEB-segment en dat als gevolg daarvan de animo om activiteiten te ondernemen in dat
segment veelal gering is. Er ontstaat qua investeringsruimte en kasstromen binnen een
woningcorporatie immers concurrentie tussen DAEB en middel dure huur, waarbij vanuit de
doelstelling van woningcorporaties de afweging in het voordeel van DAEB zal uitvallen. Het
ontplooien van nieuwe activiteiten in het niet-DAEB-segment door woningcorporaties vereist de
goedkeuring van toezichthouder Aw, waarbij onder meer een markttoets moet worden overlegd.
Voor het overige zullen de randvoorwaarden zoals geformuleerd in het financieel kader Aw en WSW
als uitgangspunt gelden voor het toezichts- en borgingsperspectief.
Optie 2.2: De gemeente Amsterdam stelt zich garant voor financieringen die door derden aan
woningcorporaties worden verstrekt
De maatregel bestaat eruit dat de gemeente Amsterdam zich garant stelt voor rente en
aflossingsverplichtingen die voortvloeien uit door woningcorporaties met derde partijen afgesloten
(marktconforme) financieringen.
In het kader van voorwaarden voor financiering door derden kan deze maatregel belangrijke
voordelen bieden, zeker in gevallen waar financiers normaal gesproken bereid zijn om te financieren
tot een bepaald percentage van de investering, kan een garantstelling door de gemeente wellicht
een goede oplossing zijn. Kanttekening is echter dat het exclusief openstellen van een dergelijke
faciliteit voor de woningcorporaties neigt naar het toepassen van staatssteun voor een beperkte
groep, waar in beginsel sprake zou moeten zijn van een level playing field. De gemeente Amsterdam
25zou beleid moeten ontwikkelen uitgaande van de motivatie dat het volkshuisvestelijk belang in deze
zwaarder dient te wegen dan het algemeen openstellen van deze faciliteit. Dat concept-beleid zou
vooraf ter toetsing aan Europa Decentraal voorgelegd moeten worden. Gezien het toegenomen
risico voor de gemeente zal verstrekking van garantstellingen gevolgen hebben voor de risico-opslag
bij financieringen en daarmee een kostenaspect kennen.
Voor de dagelijkse werkzaamheden van de woningcorporaties zal toepassing van deze maatregel
naar verwachting beperkte gevolgen hebben. Woningcorporaties zullen mogelijk gebruik maken van
deze mogelijkheid als een garantie vanuit de gemeente leidt tot voordeliger voorwaarden voor hun
financiering in niet-DAEB. Ook hier gelden de kanttekeningen zoals bij 2.1 aangetekend ten aanzien
van activiteiten die woningcorporaties ondernemen in het niet-DAEB-segment, goedkeuring door Aw
en er moet worden voldaan aan de uitgangspunten zoals opgenomen in het financieel kader van Aw
en WSW.
Optie 2.7: De gemeente Amsterdam gaat zelfstandig middeldure huurwoningen ontwikkelen
Deze optie vraagt wel om financiering, doch is geen initiatief in het kader van het verstrekken van
financiering aan woningcorporaties. Wel kan, doordat de gemeente zelfstandig de ontwikkeling van
middeldure huurwoningen ter hand neemt, deze maatregel leiden tot een directe bijdrage aan het
gestelde doel om het aantal middeldure huurwoningen binnen de gemeente Amsterdam uit te
breiden. Toepassing van deze maatregel biedt een oplossing aan de vanuit wet- en regelgeving voor
woningcorporaties opgeworpen beperkingen om activiteiten te ontplooien in het niet-DAEB-segment
van de woningmarkt. Ook binnen deze optie zijn de bij optie 1.8 vermelde mogelijkheden als het
aankopen en doorleveren van woningen door de gemeente aan de woningcorporaties denkbaar. Ook
deze maatregel leidt tot balansverlenging bij de gemeente Amsterdam.
Evenals bij optie 1.8 roept deze maatregel het vraagstuk op hoe het beheer van de woningen wordt
georganiseerd. Dit gezien het aanvullende gegeven dat de gemeentelijke begroting niet mag worden
belast. Dit lijkt de opbouw van een nieuwe organisatie-eenheid voor de exploitatie van
huurwoningen binnen het gemeenteapparaat uit te sluiten, al staan er uiteraard wel huurinkomsten
tegenover de kosten. Overwogen kan worden om het beheer van de woningen uit te besteden aan
woningcorporaties. Voor activiteiten voor derden, waaronder het beheer van woningen in eigendom
van een gemeente, dienen deze toestemming te verkrijgen van toezichthouder Aw. Deze
toestemming wordt voor maximaal tien jaar verleend en kan door de toezichthouder tussentijds
worden ingetrokken.
Zoals bij 1.8 aangegeven betekent deze optie maatschappelijk een stap terug naar de tijd dat een
gemeentelijk woningbedrijf gebruikelijk was. Afweging en motivatie kan zijn dat de redenen die
destijds een rol speelden bij de verzelfstandiging van het gemeentelijk woningbedrijf nu minder
spelen, dan wel een lager belang kennen dan het realiseren van een extra uitbreiding van het aantal
woningen in het DAEB-segment (bovenop de uitbreiding die door de woningcorporaties wordt
gerealiseerd). Toepassing moet ook passend zijn in de langere termijnvisie van de gemeente.
Overwogen kan ook worden om de ontwikkelde woningen na realisatie af te stoten naar particuliere
26beleggers dan wel in samenspraak met institutionele beleggers te ontwikkelen. In dit geval dienen
expliciete voorwaarden te worden gesteld aan het niveau en de ontwikkeling van de huren teneinde
te waarborgen dat de woningen duurzaam ter beschikking staan aan de doelgroep. Wij hebben niet
onderzocht of vanuit institutionele beleggers belangstelling bestaat voor de overname van dergelijke
pakketten woningen, maar gezien opgevangen signalen tijdens ons onderzoek is onze aanbeveling
om hiernaar vervolgonderzoek in te stellen. Deze beleggers hebben een lange beleggingshorizon en
een matige rendementseis.
Aangezien deze opties geen betrekking hebben op de woningcorporaties zijn vanuit het toezichts- en
borgingsperspectief geen belangrijke implicaties te verwachten. Gezien de (huidige) beperkte focus
die de woningcorporaties hebben op het niet-DAEB-segment van de woningmarkt zullen de gevolgen
voor de werkwijze van de woningcorporaties naar onze verwachting eveneens beperkt zijn.
3. Mogelijke maatregelen ten aanzien van het beperken van de verkoop van woningen door
woningcorporaties
Optie 3.1: De gemeente neemt verhuureenheden over die de woningcorporaties voornemens zijn
te verkopen
Deze optie betreft – in ieder geval voor de woningcorporaties die bezit verkopen om middelen te
genereren voor nieuwe investeringen in de gemeente Amsterdam – een daadwerkelijke
financieringsactiviteit. Doordat de gemeente de door de woningcorporaties te verkopen woningen
overneemt leidt deze maatregel tot een directe bijdrage aan het gestelde doel om het aantal
woningverkopen van sociale en middel dure huurwoningen binnen de gemeente te beperken en de
huurwoningen langdurig in de verhuur te houden. Met het verkrijgen van het eigendom verkrijgt de
gemeente daarnaast beschikkingsmacht en daarmee zeggenschap over de positionering van de
woningen op de markt. Op deze manier kan voorkomen worden dat de woningen worden onttrokken
aan de sociale en middeldure voorraad. Ten aanzien van deze optie zijn dezelfde kanttekeningen aan
de orde als eerder zijn gemaakt bij 1.8 en 2.7. In feite doet bij toepassing van deze mogelijkheid het
gemeentelijk woningbedrijf opnieuw zijn intrede en speelt de kwestie van het beheer van de
aangekochte eenheden. Bijkomende complicatie bij verkoop van eenheden uit gestapelde bouw kan
zijn dat de gemeente Amsterdam als kopende partij onderdeel wordt van VVE’s. Deze maatregel zal
ook effect hebben op de gemeentebegroting en leiden tot balansverlenging bij de gemeente
Amsterdam.
Toepassing van deze optie heeft geen bijzondere consequenties voor de woningcorporaties waar het
gaat om de eigen werkzaamheden dan wel vanuit het toezichts- of borgingsperspectief. Verkoop van
woningen aan de gemeente vereist, evenals veel andere verkooptransacties van bezit van
woningcorporaties, goedkeuring van toezichthouder Aw.
27Optie 3.2: De gemeente Amsterdam en woningcorporatie(s) richten een gezamenlijke entiteit op
Deze optie betreft geen initiatief in het kader van het verstrekken van financiering aan
woningcorporaties, doch wel is financiering vereist en de optie zal leiden tot balansverlenging bij de
gemeente Amsterdam. Deze optie kan – uiteraard afhankelijk van het gestelde doel van de op te
richten entiteit en de rolverdeling tussen gemeente en betrokken corporatie(s) - leiden tot een
directe bijdrage aan de gestelde doelen om het aantal middeldure huurwoningen binnen de
gemeente Amsterdam uit te breiden en door middel van opkoop van woningen te realiseren dat de
sociale voorraad op peil blijft. Het volgende voorbeeld is in één van de gesprekken naar voren
gebracht: de gemeente participeert met woningcorporaties samen in de bouw van sociale
huurwoningen (dus gedeeld ondernemerschap, gedeelde financiering, exploitatie en beheer bij
woningcorporaties, eventueel in een model met geleidelijke overname van het bezit door de
woningcorporaties).
Door oprichting van een gezamenlijke entiteit begeeft de gemeente Amsterdam zich actief op het
activiteitengebied van de woningcorporaties, hetgeen – gezien de gezamenlijke betrokkenheid –
ertoe kan leiden dat de gemeente Amsterdam in het speelveld meerdere petten op heeft, namelijk
vanuit kaderstelling en als uitvoerder. Al met al is de impact van deze maatregel voor de gemeente
Amsterdam aanzienlijk.
Voor het toepassen van deze maatregel dienen betrokken woningcorporaties toestemming van
toezichthouder Aw te verkrijgen. Oprichting van verbindingen door woningcorporaties vereist
immers goedkeuring vooraf van de Aw, op grond van de overweging dat oprichting van een
dergelijke verbinding in het belang moet zijn van de volkshuisvesting. Op voorhand is niet in te
schatten hoe kansrijk een dergelijk traject zal zijn. Het verdient aanbeveling om hierover, afhankelijk
van de mogelijke missie van de verbinding en mede gelet op de opgedane ervaringen met
verbindingen van woningcorporaties, nadere afstemming met de Aw te hebben. Ook bij deze
maatregel kan het aloude gemeentelijk woningbedrijf zijn intrede doen. Gezien de betrokken partijen
ligt het voor de hand dat het beheer van verhuureenheden bij de betrokken woningcorporatie komt
te liggen.
Zoals hiervoor opgemerkt is de impact van deze maatregel voor de woningcorporaties aanzienlijk en
dient de toezichthouder van de woningcorporaties (Aw) vroegtijdig en intensief te worden betrokken
indien een dergelijke maatregel wordt overwogen. Om te kunnen voorzien in de doelstellingen van
de gemeente is nader onderzoek naar de haalbaarheid van deze maatregel aan te bevelen.
28Resultaten afstemming met de AFWC
De hiervoor genoemde oplossingsrichtingen zijn voorgelegd aan de AFWC. In aanvulling daarop heeft
AFWC een aantal concrete (sub-) varianten benoemd die vervolgens in de tekst zijn toegevoegd.
Resultaten afstemming met het WSW
Afstemming van de hiervoor genoemde varianten heeft geleid tot een enkele tekstuele bemerking
die verwerkt is in bovenstaande tekstpassages. WSW heeft met de gemeente periodiek overleg over
de hoogte van het maximale borgingsplafond zoals vastgelegd in de achtervangafspraken tussen
WSW en de gemeente Amsterdam. Het advies is om bij het vaststellen van het maximale
borgingsplafond dezelfde planningsperiode te hanteren als de woningcorporaties.
Hier zien wij reële mogelijkheden als (alternatieve) investeringsfaciliteit vanuit de gemeente
Amsterdam voor DAEB.
WSW kiest er vanuit hun rol voor geen oordeel uit te spreken over de wenselijkheid of
toepasbaarheid van de voorgelegde oplossingsrichtingen.
Resultaten afstemming met de Aw
Ook aan de Aw zijn bovenvermelde opties voorgelegd en zij hebben ons teruggegeven dat zij de
indruk hebben opgedaan dat steeds de relevante kanttekeningen gemaakt worden in relatie tot de
Woningwet, vergunningverlening door de Aw, de rol van het WSW, het gezamenlijk
beoordelingskader Aw/WSW en de regelgeving omtrent Staatssteun. Ook de Aw kiest er vanuit hun
rol voor geen oordeel uit te spreken over de wenselijkheid of toepasbaarheid van de voorgelegde
oplossingsrichtingen.
In het kader van een mogelijk vervolg heeft de Aw aangegeven dat als er bij een specifieke
woningcorporatie concrete zaken gaan spelen dan door deze woningcorporatie contact kan worden
opgenomen met de inspecteur. Deze zal dan beoordelen of een gesprek vanuit de afdeling toezicht
van de Aw aan de orde is, dan wel doorverwijzen naar de afdeling vergunningverlening van de Aw.
Een oordeel van de Aw zal dus pas aan de orde zijn als dit een concreet initiatief van een
woningcorporatie betreft.
29Hoofdstuk 5 Beschouwing uitkomsten, conclusies en adviezen voor het vervolg
Nadere beschouwing uitkomsten onderzoek
In hoofdstuk 4 van dit onderzoeksrapport zijn, conform de opdracht, een aantal alternatieve
financieringsmogelijkheden benoemd. Ook is daar nader ingegaan op het vervolgtraject en de rol van
de Aw en het WSW als besloten wordt om deze alternatieve oplossingsrichtingen om te zetten in
concrete initiatieven. Geconstateerd kan worden dat de mate waarin de alternatieven feitelijk
bijdragen aan de drie doelstellingen die de gemeente heeft gesteld sterk uiteenlopen. Dat kan ook
gezegd worden van de consequenties en impact van de verschillende oplossingsrichtingen op de
gemeente en de woningcorporaties.
De oplossingsrichtingen, zoals opgenomen in hoofdstuk 4, zijn gedurende het onderzoek naar
aanleiding van afstemmingen met diverse betrokkenen in het veld tot stand gekomen. Om er een
vervolg aan te kunnen geven zullen de oplossingsrichtingen moeten worden omgezet naar concrete
maatregelen. Deze maatregelen zullen slechts leiden tot deeloplossingen die bovendien zullen
verschillen in de mate waarin de beoogde doelstellingen worden bereikt.
AFWC en de drie bij het onderzoek betrokken woningcorporaties hebben een actieve bijdrage
geleverd aan de totstandkoming van de resultaten van dit onderzoek. Ook voor het vervolg zal inzet
van deze partijen noodzakelijk zijn om mogelijke oplossingsrichtingen om te kunnen zetten in
concrete maatregelen en voornemens van woningcorporaties, die kunnen worden afgestemd en
getoetst door WSW en Aw
Afweging van de aangereikte alternatieven zal aldus nog niet eenvoudig blijken te zijn. Uiteraard ligt
de afweging in handen van de gemeente. In de laatste paragraaf van dit hoofdstuk , waarin we
terugblikken op het onderzoek en de vraagstelling, zijn enkele observaties, die wellicht in het kader
van het afwegingsproces van belang kunnen zijn.
Conclusies
Naar aanleiding van ons onderzoek en met inachtneming van de hierbij meegegeven scope
concluderen wij als volgt:
I. Mogelijkheden/vormen voor de gemeente Amsterdam om alternatieve financieringsvormen aan
te bieden
De gemeente Amsterdam heeft mogelijkheden om alternatieve financieringsconstructies aan te
bieden aan de woningcorporaties, zoals het rechtstreeks verstrekken van leningen en het aanbieden
van garanties.
30Segment DAEB
De woningcorporaties beschikken echter voor financiering in het zogenaamde DAEB-segment van de
woningmarkt over een uitgebreide infrastructuur, waarbij de woningcorporaties financiering kunnen
verkrijgen tegen gunstige voorwaarden.
Ons onderzoek heeft niet aan het licht gebracht dat er tekorten zijn in het aanbod van
financieringsmogelijkheden in het DAEB-segment van de woningmarkt, het deel van de markt
waarop woningcorporaties zich, op grond van wet- en regelgeving, voornamelijk richten. Ons zijn
daarnaast geen aanknopingsmogelijkheden gebleken die aanbod door de gemeente Amsterdam in
positieve zin onderscheidt van dat van andere aanbieders van financieringen in het DAEB-segment.
Het onderzoek opgaven en middelen (juli 2020) heeft aangetoond dat corporaties op termijn tegen
beperkingen gaan aanlopen in hun financieringsmogelijkheden. Ons onderzoek heeft geen middelen
aan het licht gebracht die de gemeente kan inzetten om deze beperkingen op te heffen.
In het kader van het risicomanagementproces van de huidige achtervangovereenkomst tussen
gemeente Amsterdam en WSW is erin voorzien om de omvang van de achtervangfaciliteit van de
gemeente in het kader van de overeenkomst met het WSW tweejaarlijks te evalueren. De afgelopen
jaren bleek de omvang een aantal keer te knellen. Wij hebben vernomen dat de frequentie van
overleg tussen de gemeente en de woningcorporaties over de achtervang inmiddels is verhoogd naar
jaarlijks, zodat tijdig kan worden ingespeeld op ontwikkelingen vanuit de meerjarige financiële
prognoses van de woningcorporaties.
Segment niet-DAEB
Ons onderzoek heeft niet aangetoond dat een gebrek aan financieringsmogelijkheden in het segment
voor middeldure huurwoningen de oorzaak is van het feit dat woningcorporaties hier beperkt actief
zijn. De oorzaak lijkt eerder gelegen in de wet- en regelgeving voor de woningcorporaties, die er
nadrukkelijk op gericht is om woningcorporaties alleen actief te laten zijn in het DAEB-segment van
de woningmarkt. Initiatieven tot bouw in het middeldure huursegment concurreren immers binnen
de woningcorporaties met initiatieven ten behoeve van het DAEB-segment. Hierbij dient te worden
aangetekend dat de Amsterdamse situatie niet helemaal vergelijkbaar is met het landelijk beeld en
dat de betrokkenheid van enkele woningcorporaties bij niet-DAEB in Amsterdam groter lijkt te zijn.
Door de gemeente te verstrekken financieringsfaciliteiten voor middeldure huurwoningen dienen
plaats te vinden uitgaande van het “at arms lenghts” beginsel, waarbij overwogen dient te worden
om mogelijke initiatieven voor te leggen aan Europa Decentraal om inbreuken op de regels voor
staatssteun te voorkomen. Ons zijn – binnen de scope van het onderzoek – slechts beperkte
mogelijkheden gebleken die de gemeente in het segment van middeldure huur kan inzetten. Deze
dienen vervolgens voor de woningcorporaties voldoende aantrekkelijk te zijn om ten opzichte van
mogelijkheden die door commerciële partijen worden aangeboden.
Algemeen
Het naar aanleiding van de motie Ronnes door de regering ingestelde onderzoek opgaven en
middelen (juli 2020) heeft aangetoond dat corporaties op termijn hun ambities niet kunnen
realiseren gegeven de individuele normen voor de financiële ratio’s van corporaties en/of de grenzen
van het bestaande stelsel. Ons onderzoek heeft geen instrumenten aan het licht gebracht die de
gemeente Amsterdam kan inzetten om deze beperkingen op te heffen.
31II. Impact voor corporaties en vanuit toezichts- en borgingsperspectief
De impact van de inzet van financieringsmogelijkheden door de gemeente Amsterdam voor
corporaties zal afhangen van de concrete initiatieven die in dit kader worden ingezet.
Woningcorporaties zijn gebonden aan stringente wet- en regelgeving en toezicht. Toezichthouder Aw
en borgingsinstelling WSW dienen nadrukkelijk te worden betrokken bij verdere concrete
initiatieven. Deze organisaties richten – gezien hun takenpakket - hun beoordelingen echter op
initiatieven vanuit de woningcorporaties, die zullen dus de casus moeten voorleggen aan Aw en
WSW. De impact op het toezichts- en borgingsperspectief blijken indien concrete initiatieven door de
woningcorporaties worden ontwikkeld die door deze woningcorporaties worden voorgelegd aan Aw
en WSW. Een eerste globale inventarisatie en overzicht van de impact van enkele mogelijke
initiatieven op hoofdlijnen is opgenomen in hoofdstuk 4 en bijlage I van dit rapport.
Terugblik op onderzoek en vraagstelling
In de periode dat wij het onderzoek uitvoerden kwam een aantal concrete initiatieven tot
ontwikkeling die tot doel hebben bij te dragen aan oplossing van de problematiek die voor de
gemeente aanleiding is geweest om in de samenwerkingsafspraken de aanbieding te doen om een
onderzoek te doen naar alternatieve financieringsmogelijkheden voor woningcorporaties. Zo werd
tussen marktpartijen en de gemeente Amsterdam een convenant afgesloten dat tot doel heeft om
de aantrekkelijkheid van het ontwikkelen van middeldure huur te bevorderen. Ook vanuit het
Ministerie van BZK werden initiatieven ondernomen om de huurontwikkeling binnen het middeldure
huursegment aan banden te leggen via een wetsvoorstel. De gemeente Amsterdam maakte bekend
€ 50 mln. vrij te willen maken voor de bevordering van zelfbeheer door bewoners via
wooncoöperaties.
De vraagstelling van dit onderzoek en de ermee samenhangende verwachting die aan de
woningcorporaties wordt gesteld om hun activiteiten in niet-DAEB uit te breiden, kunnen
gemakkelijk de conclusie opwerpen dat klaarblijkelijk via de gebruikelijke wegen geen oplossingen
voorhanden zijn om de tekorten in dat deel van de Amsterdamse woningmarkt op te lossen. Zoals
eerder opgemerkt is het aanbieden van alternatieve financiële faciliteiten door een gemeente aan
woningcorporaties een (tot nu toe) ongebruikelijke en innovatieve stap. Dit zou het beeld kunnen
oproepen dat uitsluitend onconventionele oplossingen soelaas bieden. Wat ons betreft zou dit geen
juist beeld zijn.
Bij het uitvoeren van het onderzoek hebben wij aanwijzingen gekregen dat de gebruikelijke wegen,
waarbij woningcorporaties het DAEB-segment bedienen en marktpartijen zich richten op het
bedienen van niet-DAEB-segment, ook nog belangrijke kansen in zich dragen. De gemeente heeft
aangegeven hier ook actief aan te werken, daarvan is het hiervoor genoemde convenant een
voorbeeld. De gemeente kan ook binnen het WSW-stelsel direct bijdragen aan vergroting van de
leenmogelijkheden van de woningcorporaties door het maximale borgingsplafond, zoals vastgelegd
in de achtervangovereenkomst, te bezien zodra hier aanleiding toe ontstaat.
En, hoewel buiten de scope van ons onderzoek: we ontvingen signalen dat er meer marktpartijen
(institutionele beleggers) dan nu betrokken zijn, geïnteresseerd zijn in ontwikkeling van het middel
dure huursegment, en als doelstellingen een lange beleggingshorizon en een matige rendementseis
hanteren. Vervolgonderzoek doen naar deze belangstelling is wat ons betreft dan ook zeker
32aanbevelenswaardig. Dit is vooral van belang aangezien recent via het onderzoek opgave en
middelen is aangetoond dat de woningcorporaties op termijn (voor de MRA wordt 2025 genoemd als
omslagpunt) gaan vastlopen bij het realiseren van hun toekomstige opgaven. Het kunnen blijven
focussen op de eigenlijke kerntaak (voorzien van huisvesting in het DAEB-segment) doordat
marktpartijen meer dan nu toetreden tot het middeldure segment, zal wellicht een positieve impuls
kunnen bieden aan het realiseren van de opgaven in DAEB.
Ook kan overwogen worden om woningcorporaties te betrekken bij de opgave die nu nog minder
betrokken zijn, maar die wel beschikken over een toelating om binnen de gemeente Amsterdam
werkzaam te zijn.
33Bijlage I Inventarisatiematrix alternatieven
De in de onderstaande inventarisatiematrix toegepaste kleuren (stoplichtmodel) hebben de volgende
betekenis:
Rood: maatregel is uitgesloten van verder onderzoek na de inventarisatiefase. Maatregel is
uitsluitend ter illustratie opgenomen
Geel: maatregel is, na afstemming met de opdrachtgever, na de inventarisatiefase verder onderzocht
en nader uitgewerkt in hoofdstuk 4 van dit rapport.
Groen: maatregel is na de inventarisatiefase verder onderzocht en nader uitgewerkt in hoofdstuk 4
van dit rapport.
341. Mogelijke maatregelen t.a.v. het DAEB-segment (sociale huurwoningen):
Gemeente Amsterdam Woningcorporaties Beiden Gemeente
Maatregel Financieel Risico Impact Ruimte vanuit de Relevante Betrokken Overige
effect (financiële) wet- en toezicht- aspecten
regelgeving (toezicht regelgeving houder en
en borging) controle-
orgaan
1.1 De gemeente Schuldpositie Rentestijging Hogere rentelasten Mogelijk mits voldaan aan Woningwet, Aw, WSW, Beleid aanpassen
verstrekt ongeborgde loopt op. dan bij geborgd lenen, ratio’s uit financieel kader. Financieel kader accountant, voor deze specifieke
Minder vrij
financiering aan hierdoor niet Aw/WSW, FIDO, Provincie groep.
Aanpassing besteedbaar
woningcorporaties aantrekkelijk binnen Bldo, BBV, Wet
weerstands- vermogen
DAEB, maar ook geen M&O
vermogen door
noodzaak voor
gewijzigd
ongeborgd lenen in
risicoprofiel
DAEB. Toename LTV,
afname solvabiliteit,
afname ICR
1.2 De gemeente stelt Aanpassing Minder vrij Beperkt Mogelijk, mits qua BBV, Staatssteun Aw, WSW, Beleid aanpassen
zich garant voor weerstands- besteedbaar zekerheden niet conflicterend Accountant, voor deze specifieke
financieringen die door vermogen door vermogen met positie WSW Provincie groep.
derden aan gewijzigd
woningcorporaties risicoprofiel
worden verstrekt
1.3 De gemeente Schuldpositie Rentestijging Beperkt Mogelijk mits voldaan aan Woningwet, Aw, WSW, Beleid aanpassen
verstrekt geborgde loopt op ratio’s uit financieel kader Financieel kader accountant, voor deze specifieke
Minder vrij Toename LTV, afname
leningen aan Aw/WSW, FIDO, Provincie groep.
Aanpassing besteedbaar solvabiliteit, afname
woningcorporaties Bldo, BBV
weerstands- vermogen ICR
vermogen
371.4 Subsidies vanuit Sterke belasting Heroverwegingen PM, maatregel valt af PM, maatregel valt af op divers n.v.t. Specifiek doelgroep
gemeente voor begroting. discussie met op grond van grond van randvoorwaarden beleid ontwikkelen
ontwikkeling van maatschappelijke randvoorwaarden
wooneenheden onrust
1.5 Subsidies vanuit Sterke belasting Heroverwegingen PM, maatregel valt af PM, maatregel valt af op divers n.v.t. Specifiek doelgroep
gemeente voor begroting. discussie met op grond van grond van randvoorwaarden beleid ontwikkelen
ontwikkeling van maatschappelijke randvoorwaarden
wooneenheden, incl. onrust
grond
1.6 Subsidies vanuit Sterke belasting Heroverwegingen PM, maatregel valt af PM, maatregel valt af op divers n.v.t. Specifiek doelgroep
gemeente op exploitatie begroting. discussie met op grond van grond van randvoorwaarden beleid ontwikkelen
van wooneenheden maatschappelijke randvoorwaarden
onrust
1.7 Subsidies vanuit de Sterke belasting Heroverwegingen PM, maatregel valt af PM, maatregel valt af op divers n.v.t. Specifiek doelgroep
gemeente op de begroting. discussie met op grond van grond van randvoorwaarden beleid ontwikkelen
grondprijzen (incl. maatschappelijke randvoorwaarden
afkoop eeuwigdurende onrust
erfpacht) bij de
ontwikkeling van
nieuwe wooneenheden
1.8 De gemeente gaat Beperkte Risicomanagement Mogelijk conflicterend Geen gevolgen voor Wet M&O, en EZ Informeren bij
zelfstandig uitbreiding en renterisico met strategie corporaties vanuit toezichts- divers Europa Decentraal.
huurwoningen ambtelijke corporaties, kan dus en borgingsperspectief Oplossing dient
ontwikkelen in DAEB / capaciteit, dus belangentegenstelling- gevonden te
koopt huurwoningen bescheiden en opleveren worden voor beheer
aan impact op eenheden na
begroting. oplevering
Schuld neemt toe
door
36financierings-
vraagstuk.
1.9 De gemeente Schuldpositie Risicomanagement Beperkt, biedt Geen beperkingen vanuit BBV, FIDO Bldo, Accountant, Beleid voor te
verstrekt leningen aan loopt op en renterisico financierings- toezicht/borgingsperspectief Wet M&O, eigen provincie ontwikkelen
VVE’s in het kader van mogelijkheid voor deel beleid
duurzaamheid corporatie in VVE
372. Mogelijke maatregelen t.a.v. segment middel dure huurwoningen:
Gemeente Amsterdam Woningcorporaties Beiden Gemeente
Financieel effect Risico Impact Ruimte vanuit Relevante Betrokken Overige
de (financiële) wet- en toezicht- aspecten
regelgeving regelgeving houder en
(toezicht en controle
borging) orgaan
2.1 De gemeente verstrekt Schuldpositie loopt op. Rentestijging Hogere rentelasten Mogelijk mits Woningwet, Aw, WSW, Beleid aanpassen
ongeborgde financiering aan dan bij geborgd voldaan aan ratio’s Financieel kader accountant, voor deze
Aanpassing Minder vrij
woningcorporaties lenen, hierdoor niet uit financieel kader. Aw/WSW, FIDO, Provincie specifieke groep.
weerstandsvermogen door besteedbaar
aantrekkelijk binnen Bldo,BBV, Wet
gewijzigd risicoprofiel vermogen
DAEB, maar ook M&O, Staatssteun
geen noodzaak voor
ongeborgd lenen in
DAEB. Toename
LTV, afname
solvabiliteit, afname
ICR
2.2 De gemeente stelt zich garant Aanpassing Minder vrij Beperkt Mogelijk, mits qua BBV, Staatssteun Aw, WSW, Beleid aanpassen
voor financieringen die door weerstandsvermogen door besteedbaar zekerheden niet Accountant, voor deze
derden aan woningcorporaties gewijzigd risicoprofiel vermogen conflicterend met Provincie specifieke groep.
worden verstrekt positie WSW
2.3 Subsidies vanuit de gemeente Sterke belasting begroting Heroverwegingen PM, maatregel valt PM, maatregel valt divers n.v.t. Specifiek
voor ontwikkeling van discussie met af op grond van af op grond van doelgroep beleid
wooneenheden maatschappelijke randvoorwaarden randvoorwaarden ontwikkelen
onrust
382.4 Subsidies vanuit de gemeente Sterke belasting begroting Heroverwegingen PM, maatregel valt PM, maatregel valt divers n.v.t. Specifiek
voor ontwikkeling van discussie met af op grond van af op grond van doelgroep beleid
wooneenheden, incl. grond maatschappelijke randvoorwaarden randvoorwaarden ontwikkelen
onrust
2.5 Subsidies vanuit de gemeente Sterke belasting begroting Heroverwegingen PM, maatregel valt PM, maatregel valt divers n.v.t. Specifiek
op exploitatie van wooneenheden discussie met af op grond van af op grond van doelgroep beleid
maatschappelijke randvoorwaarden randvoorwaarden ontwikkelen
onrust
2.6 Subsidies vanuit de gemeente Sterke belasting begroting Heroverwegingen PM, maatregel valt PM, maatregel valt divers n.v.t. Specifiek
op de grondprijzen (incl. afkoop discussie met af op grond van af op grond van doelgroep beleid
eeuwigdurende erfpacht) bij maatschappelijke randvoorwaarden randvoorwaarden ontwikkelen
ontwikkeling van nieuwe onrust
wooneenheden
2.7 De gemeente gaat zelf middel Beperkte uitbreiding Leidt tot reactie Beperkt gezien Geen gevolgen voor Wet M&O, en divers Aw, EZ Informeren bij
dure huurwoningen ontwikkelen. ambtelijke capaciteit, dus marktpartijen. huidig werkgebied corporaties vanuit Europa
bescheiden impact op Risicomanagement woningcorporaties toezichts- en Decentraal.
begroting. en renterisico borgingsperspectief Oplossing dient
verdienen aandacht. gevonden te
Schuld neemt toe door
Motivatie worden voor
financiering
noodzakelijk beheer verhuur-
waarom taak eenheden na
gemeente oplevering
393. Mogelijke maatregelen t.a.v. het beperken van de verkoop van woningen door woningcorporaties
Gemeente Amsterdam Woningcorporaties Beiden Gemeente
Financieel Risico Impact Ruimte vanuit Relevante Betrokken Overige
effect de (financiële) wet- en toezichthouder en aspecten
regelgeving regelgeving controleorgaan
(toezicht en
borging)
3.1 De gemeente neemt Schuldpositie loopt Rentestijging, risico Stijging Mogelijk, gelijk aan Woningwet, BBV Aw, WSW, accountant, Overweeg het
verhuureenheden over die de op t.a.v. onderhoud, financierings- ruimte bij normale Provincie beheer uit te
woningcorporaties voornemens zijn asbestuitgaven en kasstroom verkopen. besteden aan
te verkopen verduurzaming komt corporatie
bij Gemeente te
liggen. Ook beheer
bij Gemeente.
3.2 De gemeente & Schuldpositie loopt Rentestijging, Aanzienlijk t.a.v. Oprichting Woningwet, BBV Aw, WSW, accountant, Overweeg het
woningcorporatie(s) richten een op afbakening governance en verbinding behoeft Provincie beheer bij
gezamenlijke entiteit op rolverdeling risicomanagement goedkeuring Aw corporatie(s) te
gemeente/ verbinding laten
corporaties
3.3 Oprichting gemeentelijk Schuldpositie loopt Rentestijging PM, maatregel valt PM, maatregel valt Woningwet, BBV Accountant, Provincie Overweeg het
woningbedrijf op af op grond van af op grond van beheer uit te
randvoorwaarden randvoorwaarden besteden aan
corporatie
40Bijlage II Begrippen en afkortingen
De afkortingen staan zoveel mogelijk in alfabetische volgorde en waar het nuttig is gevonden staat
een korte toelichting. Als afkortingen met elkaar samenhangen, dan is er voor gekozen om die bij
elkaar te houden.
AFWC = Amsterdamse Federatie van Woningcorporaties
BBV = Besluit begroting en verantwoording voor gemeenten, provincies en
waterschappen
Bldo = Besluit leningvoorwaarden decentrale overheden
DAEB = Dienst van Algemeen Economisch Belang. Wordt bij woningcorporaties
gehanteerd om hun in de wet- en regelgeving gemarkeerde taakgebied af te
grenzen. Betreft in feite sociale huur, in tegenstelling tot het niet-DAEB dat
het meer commerciële deel betreft.
DMC = Dienst Middelen en Control (onderdeel ambtelijk apparaat gemeente
Amsterdam
Fido = Wet Financiering Decentrale Overheden
ICR = Intrest Coverage Ratio (indicatie dat interestbetaling kan plaatsvinden)
LTV = Loan to Value (schuldverhouding ten opzichte van waarde activa)
MRA = Metropool Regio Amsterdam
VWEU = Verdrag betreffende de werking van de Europese Unie, hier zijn van
toepassing de regels tegen Staatssteun en verder de Wet Markt & Overheid
en de Aanbestedingswet. Allen staan in het teken van het tegengaan van
staatssteun en concurrentievervalsing.
Woningwet 2015, daaruit vloeien voort:
Aw = Autoriteit woningcorporaties, op basis van de Woningwet 2015 wordt
toezicht gehouden op de woningcorporaties en is vergunningverlening
een taak.
BTiV = Besluit Toegelaten Instellingen Volkshuisvesting
RTiV = Regeling Toegelaten Instellingen Volkshuisvesting
37WSW = Waarborgfonds Sociale Woningbouw, aan te merken als de hoeder van de
borg voor woningcorporaties
42